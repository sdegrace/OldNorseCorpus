AT hæve þæirra er i fyrnskunni varo likaðe oss at forvitna 
        oc
        rannzaka þui at þæir varo listugir i velom sinom glœgsynir i skynsemdom hygnir i raðagærðom vaskir i vapnom hœverskir i hirðsiðum millder i giofum 
        oc
        at allzskonar drængscap hinir frægiazsto 
        Oc
        fyrir þui at i fyrnskunni gerðuzc marger undarleger lutir 
        oc
        ohœyrðir at  burðir a varom dogum þa syndizc oss at frœða verande 
        oc
        viðrkomande þæim sogum er margfroðer menn gærðo um at hæve þæirra sem i fyrnskunni varo 
        oc
        a bokom leto rita til ævenlægrar aminningar til skæmtanar 
        oc
        margfrœðes viðr komande þioða at huerr bœte 
        oc
        birte sitt lif af kunnasto liðenna luta Oc at æigi lœynizsk þat at hinum siðarstom dogum er gærðozk i andværðom Sua 
        oc
        at huerr ihugi með allre kunnasto 
        oc
        koste með ollu afle freme 
        oc
        fullgere með ollum fongum at bua 
        oc
        bœta sialvan sec til rikis guðs með somasamlegum siðum 
        oc
        goðom athævom 
        oc
        hælgom lifsænda þui at daðer 
        oc
        drængskaper 
        oc
        allzkonar goðlæikr er skryddi 
        oc
        pryddi lif þæirra er guði likaðo 
        oc
        þæirra er i þæssa hæims atgærðom frægðost 
        oc
        vinsælldozt i fyrnskonne huerfr þess giorsamlegre sem hæims þæssa dagar mæirr fram liða EN bok þessor er hinn virðulege hacon konongr let norrœna or volskomale ma hæita lioða bok þui at af þæim sogum er þæssir bok birtir gærðo skolld i syðra brætlande er liggr i frannz lioð songa þa er gærazc i horpum gigiom Simphanom Organom Timpanom Sallterium 
        oc
        Corom 
        oc
        allzkonar oðrum strænglæikum er menn gera ser 
        oc
        oðrum til skemtanar þæssa lifs 
        oc
        lykr her forr rœðo þæssarre 
        oc
        þesso nest er upphaf sanganna Ollum þæim er guð hævir let vizsku 
        oc
        kunnasto 
        oc
        snilld at birta þa samer æigi at fela ne lœyna lan guðs i ser hælldr fellr þæim at syna oðrom með goðvilia þat sem guði likaðe þæim at lia Þa bera þæir sem hinn villdaste viðr lauf 
        oc
        blóm 
        oc
        sem goðlæikr þæirra frægizst i annars umbotum þa fullgærezt allden þæirra 
        oc
        nœrer aðra Þa var siðr hygginna 
        oc
        hœverskra manna i fyrnskonne at þæir mællto frœðe sin sua sem segi með myrkom orðom 
        oc
        diupom skilnengom saker þæirra sem ukomner varo at þæir skylldo lysa með liosom um rœðom þat sem hinir fyrro hofðo mællt 
        oc
        rannzaka af sínu viti þat sem til skyringar horfðe 
        oc
        rettrar skilnengar af þæim kænnengom er philosophi forner spekingar hofðu gort Siðan sem alldren læið framm 
        oc
        æve mannanna þa vox list 
        oc
        at hygli 
        oc
        smasmygli mannkynsens með margskonar hætte sva at i ollom londum gærðuzc hinir margfroðasto menn mælande sinna landa tungum En þæir sem lif sitt vilia lytalaust varðvæita þa samer Jamnan nokot þat 
        at
        i huga 
        oc
        iðna er þa gære sialfa vinsæla 
        oc
        af kunnasto sinne mege aðra frœða Oc fyrir þui ihugaða ec at gæra nokora goða sogu 
        oc
        or volsku i bokmal snua at þat mætte flæsta hugga er flæstir mego skilia En lioð þau er ec hævi hœyrt er gor varo i syðra brætlande af þæim kynlegom atburðom er i þui lande gærðuzc þa likaðe mer at snua 
        oc
        oðrum segia þui at ec hafða mioc morg hœyrt þau er ec vil at visu fram telia 
        oc
        engom glœyma af þui er ec ma minni minu a koma æinum kurtæisum konongi er guð leðe yvir oss vizku 
        oc
        valld gævo 
        oc
        gnott margfallegs hins frægiazta goðlæiks þui i huga ec oftsamlega at samna lioðen oll 
        oc
        i æina bok at fœra þer herra minn hinn hœverske konongr ef þer lika þa er mer fagnaðr at starf mitt þækkez 
        oc
        hugnar sua hygnum hofðingia 
        oc
        hans hirðar kurtæisom klærkom 
        oc
        hœværskom hirðmonnom SOgur þær er ec væit sannar 
        oc
        brættar hava lioðsonga af gort vil ec segia yðr sem ec ma með fæstom orðum En sua sem ritningar hava synt mer vil ec sægia yðr at burði þa sem gerðuzt a hinu syðra bretlande i fyrnskunni Um þa daga reð þui riki Odels konongr stundom i friði oftsamlega í úro 
        oc
        i ufriði Þessom kononge þionaðe með villd 
        oc
        goðvilia æinn rikr lændr maðr er allre reð æinn leunsborg 
        oc
        var hann kallaðr dridias at nafne þesse var æin
        kennelegr vinr 
        oc
        hinn kæraste herra sinom konongenom hann var hinn vaskaste riddare i vapnom 
        oc
        atte hann með sinni æiginni pusu tvau bornn sun 
        oc
        dottor Vngen het dotter hans en sun hans guiemar I ollum þæim konongdome var engi maðr honum iamfriðr moðer hans unni honum yvir alla livande 
        oc
        i allum lutom likaðe hann vel fæðr sinom þægar sem hann var hæiman fœrr þa sænde hann faðer hans hæimaN til konongs hirðar at þiona kononge En suæinnen var vitr 
        oc
        vaskr þokkaðezt 
        oc
        vinsælldezt allu konongs hirðliði Siðan sem honum vox vit 
        oc
        vasklæikr þa bio konongrenn hann rikulega ollum riddara hærklæðom sua tigurlega sem hann villdi sialfr œskia Gviamar sem hann var riddare þa dualdezt hann þar mioc længe Siðan skildizk hann við konong 
        oc
        allt hirðlið hans i vinsælld 
        oc
        vinatto 
        oc
        stæfnde hann þaðan i flandr at rœyna rœysti 
        oc
        riddara skap sinn þui at um þa daga var þar iafnan ufriðr 
        oc
        bardagar en huerge i lorenge ne i burgunnie 
        oc
        æigi i angeo ne i gaskunnia fanzk engi honum iamvaskr i vapna skifti En þat var undarlegst i hans natturo at hann hafnaðe vandlega konom at unna þui at engi var sua frið ne agæt fru ne frið mær at hann villdi sinni ast til snua En engi myndi honum syniazc ef hann villdi til mæla Margar birtu honum bærlega vilia sinn en hann lezk æcki vita huat er þær villdu þui at hugr hans horfðe sua vandlega fra þæim at engi þæirra gat þat fundit at hann myndi kono vilia hava SEm hann var i bloma 
        oc
        hæzstom tima œsko sinnar þa for hann hæim at sia foðor sinn 
        oc
        herra moðor 
        oc
        systur er lengi hofðu langat til hans hæimkuamo 
        oc
        fundar 
        Oc
        dualdezc hann þa hæima með þæim vel sua manað fullan Þui nest likaðe honom at fara a dyra væiðar 
        oc
        stefndi hann þa til sin um kuelldit riddarom sinom 
        oc
        væiðe monnum En um morgonen for hann i morkena þui at þeskonar skemtan likaðe honom æinkar vel 
        oc
        fundu þæir þegar æinn mikinn hiort 
        oc
        varo þa hundarner lœystir 
        oc
        fylgðo þa væiðe  menn hirtinom En sa hinn ungi maðr ræið tomlega æftir 
        oc
        æinn suæina hans 
        oc
        fœrðe honom boga hans 
        oc
        sporrakka dyra 
        oc
        villi  svina En hann villdi giarna skiota ef nokot dyr kœme i skotmal fyrr en hann fœre þaðan þa læit hann æigi fiarre ser i æinum þykkom runn hiart kollo æina 
        oc
        kalf hennar hia hænni en var oll sniohuit 
        oc
        hafði æina kuisl hiartar horns i miðio ænni 
        oc
        liop hon þægar or runnenom er hon hœyrði gauð sporrakkanna En hann bændi boga sinn 
        oc
        skaut at hænni 
        oc
        laust hana framan i briostet En hon fell þægar til iarðar En brodrenn þægar aftr snærizc 
        oc
        laust Gviamar i gægnom læret 
        oc
        nam staðar fastr i hæstinom 
        oc
        var þa af stiga hæstinom 
        oc
        fell hann þar a grasvollenn hia kollonne En kollan er þar la sár virkti sar sitt 
        oc
        kærði angr sinn En þui nest mællte hon með þessom hætte harmr er mer at ec em nu drepen en þu gaurr er mec særðe þæsse skulo vera þin orlog alldre scalltu fa lækneng huarke af grosom ne grasa rotom ækki sculo tia læknar ne hæilsudrykkir at bœta þer 
        oc
        alldri scall tu hæill verða af þesso sare er nu hævir þu i þinu lære til þess er su grœðir þec er saker þinnar astar scal bera 
        oc
        þola sua miklar pinsler hugsotta 
        oc
        harma at alldri fyrr bar kuenmaðr þui lika 
        oc
        þu þui lik fyrir saker hennar Sua at aller þæir er ælscat hava 
        oc
        framlæiðes sculo konor ælsca manu undra 
        oc
        kynlegt þykkia með hueriom hætte er þit mattoð sua mykinn as  tar  harm bera Skrið brott sem skiotast 
        oc
        lat mec hava frið fyrir þer þesse orlog skulo sannast þer Gviamar var skæindr 
        oc
        þotte honom kynlegt þat sem dyret hafðe sagt honum 
        oc
        ihugaðe hann þa i huært land hann skylldi fara til læknengar at lata grœða sar sitt þui at honum likar æigi sua bunum at dœyia hann væit at sonnu 
        oc
        hugr sægir honum at alldregi likaðe honum kuenna aster 
        oc
        alldregi sa hann þa er hanom være fyst a ne þa er hann vissi at sar kynni at grœða 
        oc
        kallaðe hann þa suæin sinn 
        oc
        mællti vinr kuað hann lœyp sem skiotast hæsti þinum 
        oc
        stæfn hingat fælagom minom þui at ec vil tala við þa 
        oc
        þa for svæinnen fra honum en hann dualdesk æftir 
        oc
        angraðe hann miok saret scar hann þa skyrtu sinu 
        oc
        batt um saret sem hann kunni þui nest stæig hann a hæst sinn 
        oc
        stæfndi þaðan a brott 
        oc
        skundaðe at firrazt felaga sina þui at hann villdi at engi þæirra vissi huert hann snerizt 
        oc
        for hann þa af vegenom um þuæran skogenn 
        oc
        fann hann þa gatu grasvaxna 
        oc
        minkaðe þa skogenn 
        oc
        þui nest kom hann a sletta vollu 
        oc
        kom hann at fialle myklo 
        oc
        undir fialleno rann á 
        oc
        fylgðe hann anne til þess er kom til siovar 
        oc
        var þar hafnar vagr 
        oc
        i hofnenne sa hann æitt skip 
        oc
        gecc hann a þat skip 
        oc
        ræiste treet en þat skip var kynlegom haglæik gort þui at uttan borz 
        oc
        innan matte ængi sia samfælling borðanna ne nægling naglanna nema sua var til synis sem æinn viðr være allt 
        oc
        komsk hann þa með myklo angre sarsins a scipet 
        oc
        hugði hann at menn være a skipino þæir er gætte skipsens 
        oc
        sa hann ængan maNn þann er þar væri a 
        oc
        sa hann amiðiu skipi rækkio gorva með myklom haglæik forfialar varo gorvar með Salomons haglæik gullgorvar með hinum fægrstu skurðom af cipres 
        oc
        filsbæinum En silkipell gullvofet var yvir bræitt rekkiona sem kullt være En æigi kann ec virða þau onnur klæði er i rækkionne varo nema þat sæge ec yðr fra koddanom at sa er hann lagði a hofuð sitt skylldi alldri ælldazt En hit œfra abræzl var purpura ór Alexandria landi 
        oc
        undir gor sa  belina  skinn I framstafne stoðu .ii. kærtistikur af hinu skirasta gulle hin lakara var mikil fiár værð 
        oc
        a þæim .ii. tændrað stafkærti 
        oc
        af ollu þui er hann sa þa þotte honum þat kynlegast Siðan hallaðezc hann i rækiona at huilazc þui at saret virkti hann mioc Eftir þat sem stund var liðin þa stoð hann upp 
        oc
        villdi brott ganga en hann matte æigi þa aftr komazt þui at skipet var fiarre i hafe 
        oc
        hinn mæsti skriðr at 
        oc
        byrr hinn bazti 
        oc
        hinn hœgazti 
        oc
        fann hann þa at honum teði æcki aftr at læita 
        oc
        rygðizc hann þa mioc 
        oc
        vissi æi huat hann skylldi at havazk 
        oc
        var þat æigi kynlegt þui at mikill var værkr i sare hans 
        oc
        verðr hann allt at þola þui at hann fær ækki at gort þessom kynlega at burð 
        oc
        bað hann þa mioc guð miskunar sér 
        oc
        sia til sin at veria hann fyrir dauða 
        oc
        koma honom til hafnar Siðan lagðezt hann i rækkiona 
        oc
        sofnaðe Nu er honum liðet þat sem harðazt var þui at skipet man bratt lænda þar sem hann man hæilso fa VNdir æinni fornæskio borg er hovoðborg var allz þess rikis lændi skipit en sa herra 
        oc
        hofðingi er þæirre borg reð 
        oc
        stiornaðe var gamall at alldre 
        oc
        kuangaðr ungri kono þesse fru var hinnar bæztu ættar milld 
        oc
        kurtæis hyggin 
        oc
        hœværsk 
        oc
        hinn mætasta i allom kurtæisra kuenna kuenskum hin friðasta 
        oc
        fægrsta en pusi hænnar 
        oc
        herra var ohofsamlega abruðigr þui at þat bæiddezt nattura hans þui at gamler menn er litla fyrst hava til kuenna 
        oc
        þat villdu er þæir mægo æigi 
        oc
        natturan syniar þæim en Jamnan avunda 
        oc
        hata þa er ungir ero með þæim hætte er lundærni gamalla manna En þessi hinn auðgi maðr hafði sua um sec buet at alnar viðan garð endir borgar turnenom hafðe hann lateð gærða hovan grœns malmara  grioz vegg mikinn 
        oc
        sua at æcki matti yvir komazt 
        oc
        æinar dyrr litlar til kastalans 
        oc
        þar gæta netr 
        oc
        daga með uruggom vorðom En oðrum megin gecc sior 
        oc
        matte þaN væg ækki at komazt nema a bate kœme ef i kastalann ætte nokkot at sysla en þui let herr kastalans gærða sua hom vegg 
        oc
        þykkum at hann skylldi uræddr 
        oc
        uruggr varðvæita þar þar kono sina þar let hann gera hænni hit fægrsta 
        oc
        friðasta loft 
        oc
        þar kapellu i hia 
        oc
        þar æinn gamall prest til tiðavæizlu blæikr 
        oc
        bloðlaus kalldr 
        oc
        kolnaðr or ollum likams losta hann song iafnan mæssor 
        oc
        byrllaðe at borðe þat hit friða loft var stæint Jnann hinum friðastom liknæskium pruðra manna 
        oc
        friðra kuenna 
        oc
        þæirra aster 
        oc
        astar þokke 
        oc
        með hueriom hætte samer at ælska 
        oc
        tryglega astear gæta sua sem ouidius kennir i bok astar vela þar var su hin kurtæisa fru sætt 
        oc
        æina friða mœy fecc herra hennar at þiona hænni þæsse var systur dotter hans hin kærasta huar annarre hon 
        oc
        fru hænnar með frunne var þesse mær þæim stundum er hon for hæiman til þess er hon hæim kom þes a milli kom þar alldregi maðr ne kuenmaðr sua var hon byrgð Innan þæss hins hova stæingarz 
        oc
        gecc alldregi or garðenom ÞAnn hinn sama dag sem non var liðit su hin friða fru sem hon hafðe sofet æftir mat þa gæcc hon i grasgarðenn 
        oc
        þionosto mær hænnar með hænne at huggaz 
        oc
        skæmta ser Sem þær litu ovan til siovarins þa sa þær skipet siglande með Inn fallande floð i hofnena 
        oc
        engan maNn a skipino 
        oc
        lændi þar undir stæingarðenom sem hon hafðe þetta set þa ræddezc hon 
        oc
        villdi brott ganga 
        oc
        var þat æigi undr at hænni þotte kynlegt sua at hon roðnaðe oll En fylgis  mær hænnar var kurtæis 
        oc
        hyggin huggaðe fru sina 
        oc
        gærðe urugga 
        oc
        uredda 
        oc
        kastaðe skikkiu sinni 
        oc
        gecc ovan til strandar 
        oc
        sa a skipet sua fritt 
        oc
        fagrt 
        oc
        sua rikulega buet at alldri sa hon annat þui likt 
        oc
        fann hon þar ækki vetta a nema riddara æinn sofanda 
        oc
        fyrir þui at hon sa hann blæikan 
        oc
        bloðlausan þa hugði hon at hann være dauðr 
        oc
        skundaðe hon þa aftr 
        oc
        kallaðe þangat fru sina 
        oc
        sagðe henne þat sem hon hafðe set 
        oc
        kærðe miok 
        oc
        kuiddi at Riddarenn myndi dauðr vera FRu hænnar suaraðe hænni Skundum nu sagðe hon til skipsens ef hann er andaðr vit skulom grava hann prest varr man duga okr en ef vit finnum hann kuikan þa man hann rœða við okr þui nest skundaðo þær baðar fruen fyrir en mæren æftir hænni Sem hon var komen a skipet þa nam hon staðar fyrir rækkionne 
        oc
        hugði vandlega at riddaranom 
        oc
        kærðe hon þa 
        oc
        harmaðe miok œsko hans 
        oc
        rygglæik 
        oc
        varkyndi siuklæik hans 
        oc
        lagðe hon þa hond sina a briost honom 
        oc
        kændi at hann var hæitr 
        oc
        at hiarta hans barðe undir siðunni en riddarenn er aðr var sofande vaknaðe i þui er hon er hon tok a honom 
        oc
        er hann læit hana þa gladdezc hann myklom fagnaðe 
        oc
        hæilsaðe hænne þægar með hinum bliðastom orðum Nu væit hann at sonnu at hann hævir lænt en hon gret þegar ahyggio  full fyrir honum suaraðe kuæðiu hans fagrum 
        oc
        goðviliaðom orðum 
        oc
        spurði hann þui nest or huerio lande hann var komenn eða or bardaga flyt FRu sagðe hann þat er æi með þæim hætte en ef þer likar at ec gere þer þann atburð kunnegan er mer er fallenn þa vil ec æigi lœyna þec Ec em komenn or hinu minna brætlande 
        oc
        var ec i dag a væiðar farenn 
        oc
        laust ec i dag i væiðe morkenne æina huita kollu með or minni 
        oc
        er ec hafðe lostet hana þa flaug oren aftr at mer 
        oc
        laust mec i læræt 
        oc
        hævir sua miok sært mec at ec ottomk at ec værði æigi grœddr En er ec hafði lostet kollona þa kærðe hon miok at ec hafðe dræpit hana 
        oc
        mællte hon þa 
        oc
        bolvaðe mer 
        oc
        svor mikinn æið at alldregi skyllda ec hæill værða ne grœðeng fa nema kona grœdde mek 
        oc
        væit ec æi huar ec skal þa finna Sem ec hafða hœyrt þesse orlog þa skunndaða ec or skogenom 
        oc
        sa ec þa i hofn æinni þetta skip 
        oc
        fell mer hæimsca at ec dirfðumk a at ganga fyrir þui þægar sem ec var a komenn þa tok skipet brott i haf Nu væit ec æi huar ec hævi lænt ne huat þesse borg hæiter þui bið ec yðr hin friða fru min fyrir guðs saker 
        oc
        hœyversku saker yðarrar miskunneð mer með hialpræðe yðro þui at ec væit æi huert ec skal hæðan fara 
        oc
        æigi em ec fœrr 
        þesso
        skipi at stiórna ÞA suaraðe honom su hin friða fru Goðe herra sagðe hon 
        oc
        hinn kæraste giarna vil ec væita þer hialpræðe þessa borg a minn herra 
        oc
        allt landet um huervis hann er rikr maðr oflugr 
        oc
        ætgoðr en hann er miok a alldr siginn angraðr 
        oc
        abruðigr fyrir þui hævir hann her byrgt mec 
        oc
        læst i þæssom stæingarðe er æitt at æinu er liðet a 
        oc
        æinn gamall prestr fyrir sættr gæzlo maðr er bol 
        oc
        bál brænni Sua em ec her byrgð netr 
        oc
        daga 
        oc
        æigi sua diorf at ec þore út at ganga nema minn herra sændi æftir mér hær aec loft 
        oc
        kapello 
        oc
        þessa mœy mer fylgiande Nu er þer likar her huilazt til þess er þeR bœtezt 
        oc
        batnar Giarna skulom ver þer með goðvilia þiona NV er hann hafðe hœyrt rœðo hennar þa þakkaðe hann hænne með sœtom 
        oc
        sœmelegom orðum 
        oc
        kuaðsk vilia duæliask giarna með hænne 
        oc
        ræistezk hann þa upp or rækkiunne 
        oc
        þær baðar studdu hann 
        oc
        læiddu i lopt hænnar 
        oc
        logðu hann þar i hœgia húilo 
        oc
        þuógo þær þa lær hans 
        oc
        saret 
        oc
        er þær hofðu þuægit af bloðet giorsamlega þa bundo þær fyrst um saret Sem þau varo mett at kuælldi þa gecc hon i brott Nu er honom væl gætet af gnogom mat 
        oc
        goðom drykc en ast hævir nu skæint hug hans 
        oc
        hiarta i úro þui at su hin friða fru hævir lostet hann hugkœmelegre ast 
        oc
        kænnir hann nu þat er hann kændi alldri fyrr Allu hævir hann nu glœymt fostrlande sinu fæðr 
        oc
        frændom 
        oc
        fostrbrœðrum 
        oc
        kænner hann allz ængan verk sarssins andvar hann af ollu hiarta með kynlego angre 
        oc
        undarlegre uro 
        oc
        bað þa fruen þio  nosto mœy sina at hon skyllde geva riddaranom svæfnhuilld 
        oc
        ro 
        oc
        gecc hon þægar ifra hænni er hon gaf henni lœyvi en fru hænnar var þa orvað 
        oc
        tændrað þæim uroar ælldi er herra Guiamar kændi sec skæindan af u hofsamlegom hætte 
        oc
        hug 
        oc
        ollu hiarta NV duælsk þar riddaren æinn saman fullr angrs 
        oc
        astar uroar en þo væit hann æigi enn at sonnu mæð hueriom hætte uro hans stendr en þo finnr hann at fullo at ef æi vill su hin friða fru hugga harm hans þa væit hann at 
        fullo
        viso buenn bana sinn vakte hann alla þa nott með angre 
        oc
        uro 
        oc
        optsamlegom anduorpum 
        oc
        gængo alldregi or hug hans rœðor hænnar 
        oc
        fægrð hænnar augna 
        oc
        anndliz 
        oc
        allr friðlæikr vaxtar hænnar 
        oc
        mællti hann oftlega innan tanna ser miskunna mer fru min 
        oc
        at komet at hann myndi kalla hana unnasto sina en ef hann hæfði at sonnu vitat at hon kændi þæss hins sama sars þa myndi harmr hans nokot huggazt 
        oc
        lass hans letazc er nu gærer hann blæikan 
        oc
        bloðlausan MIok arlla sæm tok at daga þa stoð upp su hin fagra fru 
        oc
        klæddæzc 
        oc
        kærðe hon at hon hafðe litt sofet um nottena 
        oc
        vollde þui uro astar hænnar er fostum bondum hafðe bundet hana En mæren er þionaðe hænni fann þægar huat þæim var 
        oc
        at ast vollde huarotvæggia hanom 
        oc
        hænni 
        oc
        at fruen var fastre ast tekin þæss riddara er þar dualdezc at grœða sar sitt 
        oc
        þar huildisk i lofteno En þu vissi hon æigi til sanz nema af grunsæmð huart riddarenn unni nokot fru hænnar æða æcki Sem fru hænnar va i gengen kapellona þa gæcc mæren i loptet til riddarans 
        oc
        sættiz fyrir huilu hans 
        oc
        mællte til hans herra sagðe hon huert er fru min gængin hui er fru min sua arlla upp staðen en hann þagnaðe 
        oc
        andvarpaðe 
        oc
        mællti hon oðru sinni til hans herra sagðe hon þu annt at visu Se við at þu lœynizc æigi oflengi þu matt unna með þæim hætti 
        oc
        þæirre er vel fellr ast þinni Sa er unna vill fru minni honum samer mart at ihuga 
        oc
        være ykkur ast vel samfallen ef þit været bæðe staðfost þui at þu ert hinn friðasti maðr hon er hin frægiasta fru En þa suaraðe hann mœynne Ek em kuað hann þæirre ast tækinn at skiott man mer snuazc til harms mæira nema ec se skiota huggan hin sœta Iungfru min viðr hialp mer þat sem þu matt En hon þægar huggaðe hann 
        oc
        het honom staðfastlega þat sem hann bað hana Siðan gecc hon til fru hænnar 
        oc
        sagðe hænni huilikan harm riddarenn hafðe af ast hænnar NV sem fru hænnar hafðe hœyrt þat sem hon mællti þa glœymdi hon æigi 
        oc
        gecc þægar aftr til hans 
        oc
        villdi vita huersu hann matte þui at hon kændi sec miok ast kænna af honum 
        oc
        hæilsaðe hann hænni 
        oc
        hon honum 
        oc
        hava þau nu i myklum 
        oc
        kynlegom harms bondum nætiazt en hon villdi æigi sægia honom ne syna vilia sinn þui at hann var hænni ukunnegr 
        oc
        or oðru lande hon ottaðezc ef hon birter nokot fyrir honum þat sem hon hafðe hugfast at hann myndi hata hana 
        oc
        hafna hænni En hann þægar hinn diarfaste synde hænni vilia sinn fru min sagðe hann ec dœy fyrir þinar saker þinn hugr 
        oc
        minn 
        oc
        hiarta er harms oc angrs fullt 
        oc
        bið ec astar þokka þins 
        oc
        hœyversku at þu hafner mer æigi Sem hon hafðe skilt þat sem hann bað 
        oc
        bæiddezc þa suaraðe hon kur  tæislega 
        oc
        læiande mællte til hans Vnnaste sagðe hon þat være of braðskœytilegt at væita þer sua skiott þessa bœn æigi em ec lætlætes  kona ne von sliku misværki fru min sagðe hann fyrirkunn æi orðum minum Su kona er skartsom er samer at lata biðiazt længi 
        oc
        mætazt 
        oc
        myklazt at maðr hyggi þæim mun hana þæim mun villdri sen hon syniazt længr En þu hin friða fru min sua sem ec bið vær unnasta en ec unnasti 
        oc
        fann hon þa at hann sagðe satt um kuenna lunndærne 
        oc
        Jatte honom þægar þat sem hann bæiddezt 
        oc
        var þa herra Gviamar i felagskap hennar full þriu missare En þat misfell þæim at þa kom upp samvist þæirra ANdværðo sumre miok arlla dags sem þau lago bæði i faðme sua sem baðom þæim likaðe þa mællte su hin friða til Guimars hinn sœte minn unnaste sagðe hon mer sægir sua hugr at ec man bratt missa þin 
        oc
        man nu sam vist okkor upp koma 
        oc
        ef þu værðr her drepinn þa scal ec her dœyia með þer en ef þu brott kœms þa man tu fa þer aðra unnasto en ec man astar saker þinnar iamnan vera harms  full 
        oc
        hug sottar Fru sagðe hann mæl æigi slikt alldre se mer friðr ne fagnaðr ef ec sny hug minn til annarr ottast alldri þat Vnnasti sagðe hon handsala mer þat 
        oc
        fa mer skyrto þina en ec scal fallda hana sua saman ef þu finnr nokora þa huar sem þat er er æftir fallde þæima falld þa gæf ec þer lœyvi at unna þæirre 
        oc
        tok hon þa skyrtona 
        oc
        falldaðe saman 
        oc
        handsalaðe hann þa hænni þat sem hon bæiððezt 
        oc
        mællte þa at ængi myndi þann falld aftr fallda næma með knifi skæri eða með soxum klippi Sem hon hafðe saman falldat þa fecc hon honom skyrtona með þæim formala sem hon hafðe sagt at hon skyllde æi æfazc ne ottazc at hann myndi hallda hænni handsol sin Sua 
        oc
        tok hann þui nest bællti æitt 
        oc
        batt um bæran likam hænnar hælldr i fastara lage sua sem Innyfli hænnar gato boret 
        oc
        mællte Ec lofa þer at unna þæim er þætta bællti lœysir af þer þui nest kystuzt þau 
        oc
        stoð þa sua buen viðr rœða þæirra astsæmð 
        oc
        skæmtan þæirra ÞAN hinn sama dag kom upp viðr skifti þæirra 
        oc
        funnu menn þau bæðe saman 
        oc
        fannz þat allom sæm tit var hiuskaps með þæim þui at æinn vandr riddare hafðe allt þægar uppi er herra hænnar hafðe þangat sænt at rœða við hana 
        oc
        er hann kom at lopteno þa komsk hann æigi Jnn 
        oc
        sa hann igægnom glygg æinn þat sem þar var titt 
        oc
        gecc hann þægar til herra sins 
        oc
        sagðe honom þat sem þar hafðe hann séét Sem herra hænar hafðe hœyrt fra sogu hans þa fecc hann hinn mæsta harm 
        oc
        angr 
        oc
        kallaðe hann þa til sin þria hina villdasto vini sina 
        oc
        gængo þegar til svæfn lofzs hænnar 
        oc
        let hann þa briota upp hurðena 
        oc
        fann hann þar riddarann með hænni 
        oc
        af þæirre hinnu myklo ræiðe er a honum la þa bauð hann þæim þægar at dræpa riddarann En Guiamar hinn vaskaste maðr 
        oc
        hinn vapndiarfaste liop þa upp 
        oc
        ottaðezc þa allz ækki 
        oc
        græip æina digra furustong er klæðe a hengo 
        oc
        man hann nu gera æinum
         hueriom þæirra œrenn angr ef þæir læita til hans 
        oc
        aðr en þæir skilezk þa mann sua læika þa 
        oc
        læmia at þæim være hœgra hæima En herra þæirra læit þa længi a hann 
        oc
        spurði huat manna hann vǽre 
        oc
        huar hann var barnn fœddr 
        oc
        talðe hann honom allt huersu hann kom þangat 
        oc
        huersu fru hans tok væl við honom 
        oc
        fra kollonne er sagðe honom orlog hans þa er 
        þæi
        
        hann
        hafðe sært hana 
        oc
        huerso hann fecc sar af henni 
        oc
        fra skipi þui er hann a stæig 
        oc
        huersu skipit flutti hann þannog 
        oc
        með þæssom hætti kom ec i þitt valld Þa suaraðe sa herra honum at hann truði æigi þui er hann hafðe sagt honum en ef sua er sem þu hævir sagt 
        oc
        værðr skipet fundit þa scal þægar ræka hann i haf ef hann tynizt þa er honom fagnaðr en ef hann kœmr kuikr 
        oc
        hæill af skipino þa likar honom illa þui nest sem hann hafðe hæitet honum uruggaN frið þa gengo þæir ovan til strandar 
        oc
        fundu þæir skip i hofnenne 
        oc
        gecc hann þegar a skipet 
        oc
        toc þa skipet mikinn skrið 
        oc
        stæfndi i haf en riddarenn andvarpaðe gret 
        oc
        harmaðe unnasto sina 
        oc
        bað hann þa guð at hann skylldi skiótt brott takazt 
        oc
        koma alldri til hafnar næma hann fae unnasto sina er hann ann enn sem livi sinu Sua sem honum hellt þesse harmr þa kom hann þui nest til hafnar þar sem hann fyrst skipet sa hia fylki sinu 
        oc
        gekk hann þægar af sem hann var at lande komenn þa sa hann æinn af sinum svæinum fylgianda riddara æinom 
        oc
        læidde vapn hæst i toge 
        oc
        kende hann þægar suæinenn 
        oc
        kallaðe a hann 
        oc
        er svæinnen læit a bak ser þa kændi hann herra sinn 
        oc
        stæig þa af hæsti sinom 
        oc
        fecc herra sinom 
        oc
        fylgði honum með myklom fagnaðe 
        oc
        aller vinir hans fagnaðo kuamo hans þui at hann var hinn vinsælaste 
        oc
        hinn frægaste i fostrlande sinu En siðan er hann hæim kom þa var hann jafnan hug siukr 
        oc
        ahyggio fullr 
        oc
        villdo þa vinir hans 
        oc
        frændr at hann kuangaðec en hann villde þat ængom koste 
        oc
        mællt hann at hann skyll engarra kono fa nema þæirrar er æftir kunni fallda skyrtu hans huarki sakar rikis ne fiár ne fægrðar ne astsæmdar oc foru þæsse tiðendi um allt brætland 
        oc
        kuomo 
        þa
        til herra Guiamars allar þær ækkior 
        oc
        mœyiar er friðastar 
        oc
        rikastar varo 
        oc
        kynbæztar i allu brætlande 
        oc
        fræista ef æftir gæte falldat skyrtu hans 
        oc
        fannz allz ængi i allum þæim er þat kunni at gera NV þæsso nest samer at syna yðr 
        oc
        sægia fra þæirre hinni friðu fru er herra Gviamar villdi sua miok unna Sa hinn riki gamle maðr er fecc hænnar æftir þui sem æinn af lendom monnom hans reð hanom sætte hana i æinn hovan turnn þar hafðe hon illt um daga en værra um nætr þar þolðe hon sua margfallegan harm 
        oc
        hugsott 
        oc
        piningar 
        oc
        væsallder 
        oc
        mæinlæte angr 
        oc
        uro sorg 
        oc
        svæfnlœysi 
        oc
        allzkonar mæin 
        oc
        mæinlæte at engi gætr ritat ne rannsakað sua netr sem daga var likamr hænnar 
        oc
        lif i harm 
        oc
        hugsott 
        oc
        var hon i turnnenom bætr en tva vætr með slikum valkom 
        oc
        væsalldom 
        oc
        fecc þar allz ænga huggan ne hiolp sinna harma oft kærande 
        oc
        mælte hon herra minn Gviamar sorg er mer at ec sa þæc myklu kys ec hælldr skiotan dauða en sua læiðar 
        oc
        langar vesallder ef ek ma heðan brot komask þa scal ec þar a sioen laupa sem ec sa þec siðarst a skip ganga sem hon mællti þætta þa stoð hon upp 
        oc
        gæcc at duronom 
        oc
        fann æigi loko fyrir hurðenne 
        oc
        af þæssom at burð gecc hon brott 
        oc
        fann allz ækki þat er hænni var til mæina 
        oc
        er hon kom i hofnena sa hon skipet þar sem hon villdi ganga a kaf 
        oc
        dræpa sæk sialva 
        oc
        gecc hon a skipet 
        oc
        ihugaðe at þar være unnaste hænnar druknaðr Oc er hon gat æigi a fotom staðet þa let hon fallazc a skipet 
        oc
        þolðe þar valk 
        oc
        pineng Skipet tok þægar er hon var a komen hinn mæsta skrið 
        oc
        lændi siðan a brætlande undir kastala æinum myklom 
        oc
        osœkelegom en herra sa er þann kastala atte var kallaðr at nafne Meriadus 
        oc
        fyrir þui at hann atte nokkot at sysla til æíns græiva sins þa var hann arlla upp staðenn 
        oc
        villdi brott senda hirðlið lið sitt at gera skaða uvinom sinom Sem hann sat hia æinom glygg i kastalanom þa læit hann skipet er þar lænde 
        oc
        gecc hann þægar ofan um graddornar 
        oc
        kallaðe til sin æinn rækkio svæin sinn 
        oc
        gængo þæir þa baðer skyndelega ovan til skipsens 
        oc
        funndu þæir þar æina friða fru sæm alf kona være 
        oc
        tok hann þa i skikkio skaut hænnar 
        oc
        læidde hana með ser i kastalann 
        oc
        var hann mioc feginn af þæim hinum fagra fund þui at hon var hin friðasta allra þæirra er hann hafðe fyrr set 
        oc
        vissi hann at sonnu at hon var rikrar ættar 
        oc
        sneri hann sua mikilli ast til hænnar at alldregi fyrr unni hann kono sua mykit Þæsse herra atte æina syttor hina friðasto mœy 
        oc
        læiddi hann hana þangat i þat hit fagra loft systur sinnar 
        oc
        fecc þa hina friðv fru i gæzlo 
        oc
        flagskap hænnar 
        oc
        var hon þar i myklo yvirlæte 
        oc
        rikulega hennæ þiónat hann klædde hana rikulega með hinum villdastom klæðom er i þui lande funndusk hann gecc oftsamlega til hænnar þui at hann unni hænni af ollu hiarta 
        oc
        bað hann hænnar þa mioc en hon lezc æigi vita þat sem hann mællti 
        oc
        syndi hon honum þa bælltit er læst var um hana 
        oc
        mællti alldre scal ec unna manne sagðe hon næma þæim er sua lœysi þetta bællti af mer at hann sliti þat æigi i sundr Sem hann hafðe hœyrt svor hænnar þa ræiddizc hann 
        oc
        mællte til hænnar i angre 
        oc
        ræiði sinne Sua er 
        þer
        sem riddara æinom er her i landeno hann værsk fyrir kuanfange 
        oc
        kuæzc engarrar kono vilia fa ne engri unna fyrir saker rikis ne fiar nema þæirrar æinnar er æftir fallde skyrtu hans sua huarke viðr kome knifr ne sox 
        oc
        hygg ec sagðe hann at þu mant þann folld hava gort Sem hon hœyrðe þa andvarpaðe hon 
        oc
        myndi nesta i vit falla En hann tok hana i faðm ser 
        oc
        sundr skar bliat bonden 
        oc
        tok hændi sinni a bælltino 
        oc
        viðr læitaðe at lœysa 
        oc
        gat allz ækki at gort 
        oc
        þui nest var ængi sa riddari i brætlande at æigi for þangat at fræista ef bælltit gæti lœyst 
        oc
        gato allz ængi at syst 
        oc
        stoð þa sua buet lengi ÞVi nest bar sua at at Meriadus lagðe at ræið við Riddara þann er ufriði upp hællt i mote honom 
        oc
        stæfndi hann þa til sin myklom fiolda riddara 
        oc
        kom þar fyrstr allra herra Gviamarr rikulega herbuin 
        oc
        i fylgð hans hundrað riddara væl klædder a goðom vapnhæstom þui at Meriadus hafði honom orðsænding gorva upp a mikla aumbun sem hinum villdasta vin sinom 
        oc
        felaga at hann skylldi æigi bila honom i slikri nauðsyn at hialpa honom Nu sem Gviamar var þar komenn þa fagnaðe honum Meriaðus 
        oc
        herbyrgði hann 
        oc
        herlið hans i turn kastala sins sœmelega með gnogum fongum 
        oc
        sændi hann þa æftir systur sinni tva riddara 
        oc
        bauð hænni i astsæmd sina at hon kome at fagna gæstom hans 
        oc
        su hin friða fru með hænni er honum var sua æinkannlega ast a þær varo rikulega klæddar 
        oc
        hælldozc þær i hændr 
        oc
        gengo sua i hollena Sem fruen hœyrði nafn Gviamars þa myndi hon i uvit falla æf æigi hællde mæræn 
        a
        hænni þui at hon var litlaus 
        oc
        hugsiuk En Gviamar liop upp þægar sæm hann sa þær Jnn gangande sem hann læit fruna þa sa hann miok a hana at vera viss af at ævi hænnar ef hann hæfði rætt kænt hana 
        oc
        nokkoro siðarr mællte hann er æigi þæsse unnasta min von min lif mitt hiarta mitt min sœta fru er sua mioc unni mer huaðan er hon komen eða huerr hævir hana hængat flutt Nu hævi ec ihugat mikla hæimsku þui at margar ero likar konor en með þui at hon er sua lik þæirre er ec ann sua mioc 
        oc
        allr skælfr hugr minn 
        oc
        hiarta þa vil ec giarna rœða við hana 
        oc
        gecc þa riddarenn framm 
        oc
        kysti hana 
        oc
        sætti hana i hia ser 
        oc
        mælldte hann ækki flæira til hænnar nema þat at hon skylldi sitia i hia honum Mæriadus hugði at þæim 
        oc
        fyrir kunni hann miok at þau leto sua bliðlega 
        oc
        mællte hann þa til Gviamars læiande herra sagðe hann ef þer likaðe þa villda ec at mær þæsse fræisti ef hon gæti aftr falldat skyrtu þina Mikill fagnaðr være mér ef hon gæte nokot at syst aftr at fallda folldenn 
        oc
        suaraðe þa Gviamar þui iatta ec yðr sagðe hann giarnsamlega 
        oc
        mællti haNn þa til fe hirðis sins at fœra ser skyrtuna 
        oc
        fecc hann hana mœynne 
        oc
        tok hon viðr 
        oc
        við læitaðe allt þat er hon kunni 
        oc
        matte 
        oc
        gat æigi lœyst Sem fruen læit skyrtuna þa kænde hon folldenn þægar 
        oc
        var þa hugr hænnar i myklo angre at hon þorðe æigi þat sem hon
        villdi til at taka skyrtunnar 
        oc
        lœysa falldenn 
        oc
        fann þægar Meriadus at fruen villdi við læita at lœysa falldenn 
        oc
        var honum mikill harmr at þui 
        oc
        gat þo ækki at gort 
        oc
        mællti hann þa fru sagðe hann fræista þu nu huat þu kant at gæra at þessom fallde er sua margar hava við læitat 
        oc
        ekki at syst þægar sem hon skilldi þat sem hann bauð hænni þa tok hon skyrtuna 
        oc
        hafðe skiott lœyst herra Gviamar undraðe 
        oc
        kynlegt þotte hann kænndi 
        oc
        þo ivazezc hann i 
        oc
        mællti þa þu hin friða skepna er tu þæsse unnasta min sæg mer satt 
        oc
        lat mec sia likam þinn ef þu hævir bællti þat er ec læsta um þæc 
        oc
        lagðe hann þa hændr sinar a siðu hænnar 
        oc
        kænndi þægar bælltit 
        oc
        mællti Min hin friða sagðe hann með hueriom hætte komt þu hingat eða hueriom at burð hævi ec þec hær fundit 
        oc
        talðe hon honum þa pinsler 
        oc
        mæinlæte 
        oc
        væsallder er hon hafðe i turnenom haft fyrir saker hans mæðan hon var þar illa hallden 
        oc
        þa atburði er siðan viðr kuomo huersu hon kom or turnenom 
        oc
        fann skipet 
        oc
        a gecc 
        oc
        lændi þar oc huersu riddarenn fann hana 
        oc
        siðan sœmelega halldet hana með riku yvirlæte iafnan með villd 
        oc
        vinatto 
        oc
        oftsamlega bæizt astar hænnar En nu er kuað hon fagnaðr minn fundinn Vnnaste sagðe hon kom mer heðan i brott at vit mæ gem i frælse 
        oc
        i friði saman bua 
        oc
        með fagnaðe framlæiðis liva GViamar stoð þa upp 
        oc
        mællti Herrar sagðe hann lyðit rœðo minni Ec hævi her i dag fundit unnasto mina er ec hugðomc hava tapat Nu bið ec Mæriadum með vinatto 
        oc
        felagscap at hann upp gævi mer unnasto mina en ec skal þiona honom sem æiginn hans riddare með hundrað riddarom æða flæiri ef hann vill þa suaraðe Meriadus herra Guiamar sagðe hann goðe vinr Ec em æigi sua œngðr með ufriði ne uvinum at ec vili þessa bœn iatta þer ec fann þessa fru 
        oc
        ec scal veria hana i mote þer Sem Gviamar hœyrði suor hans þa bauð hann hirðliði skyndilega at hærklaðazt 
        oc
        stiga a hæsta sina 
        oc
        for þa þaðaN 
        oc
        sagðe Meriadum or vinatto sinni 
        oc
        i fullan fiandskap 
        oc
        for þa við sua buet i brot harmsfullr 
        oc
        hugsiukr 
        oc
        unnasta hans æftir sat en aller þæir riddarar er til banlagaraz varo komner 
        oc
        atræiðar staðfæstu honum tru sina at þæir skulo aller fylgia honum huert sem hann vill stæfna 
        oc
        sa skiott dauðr ef nokot bilar honum 
        oc
        komo þæir þat sama kuælld til kastala þæss riddara er ufriðinum hællt upp i motte honum Meriadus æn hann þægar feginn 
        oc
        glaðr við kuamo þæirra hærbyrgði þa rikulega með dyrlegom fagnaðe huggaðr miok aft herra Gviamar var komenn til hans með sua myklom riddara styrck at viðr hialpa honum þui at nu væit hann at hann man sigrazt 
        oc
        ufriðrenn friðazt Um morgonen arlla þa hærklæddezt allt liðet um allan bœenn þar sem þæir varo i hærbærgiom 
        oc
        riðu þui nest or bœnum með myklom gny herra Gviamar var læiðtoge 
        oc
        mærkis maðr 
        oc
        er þæir komo til kastalans þa reðo þæir vasklega til at sœkia hann 
        oc
        gato æigi sott 
        oc
        skipaði þa Gviamar liðinu um huerfis borgina 
        oc
        vill engom koste brott fyrr en hann have sott En þa vox sua miok lið hans frendr hans 
        oc
        felagar 
        oc
        toko þæir viste alla fyrir þæim 
        oc
        svællto alla þa er i varo borgenne 
        oc
        kastalanom Siðan tok Gviamarr borgena 
        oc
        kastalann 
        oc
        drap Meriadum er fyrir sat 
        oc
        tok hann sua þaðan unnasto sina með fogrum sigri 
        oc
        miklum fagnaðe 
        oc
        stæig sua yvir alla sina harma En af þessare sagu er nu have þer hœyrt þa gærðu brættar i horpum 
        oc
        i gigium symphoniis 
        oc
        organis hin fægrstu stræng læiks 
         lioð 
        oc
        hæitir þætta Gviamars lioð með hinum fægrstum notum er a brætlande funnnusc en yðr se frœðe 
        oc
        friðr 
        oc
        fagnaðr er hœyrt haveð AMeN HER sægir nu anann at burð annarrar sogu 
        oc
        var af þessare þat lioð gort er brættar kalla æski lioð en ec vil sægia yðr æftir kunnasto minni I brætlande i fyrnskonne bioggu tvæir riddarar goðer grannar 
        oc
        hinir bæztu felagar rikir menn 
        oc
        væl æignaðer 
        oc
        mioc fiaðer vasker 
        oc
        traustir at riddarascap hinir hœverscasto at kurtæisi 
        oc
        ollum goðum hirðsiðum 
        oc
        huartvægge þæirra atte friða puso 
        oc
        bar þa sua at at onnur þæirra varð ulett af æignum bonda sinum 
        oc
        bar hon hofn sina æftir til siðvæniolegs burðar i tima 
        oc
        fœdde hon þa tviburur tvau fogr svæinborn 
        oc
        var bonde hænnar miok fagnaNde þæssom at burð burðar hænnar Nu af þæssom fagra atburð 
        oc
        þæim fagnaðe er riddarenn fecc af gætnaðe sinom þa sændi hann orð granna sinom 
        oc
        hinum bæzta felaga at koma til sinn 
        oc
        at vera guðzifi hans i skirnar hallde annars sunar hans 
        oc
        gæva honum nafn sitt Nu sem sa hinn riki riddare sat yvir matborðe þa kom sændi  maðr granna hans 
        oc
        felaga 
        oc
        sættiz a kne fyrir borðe hans 
        oc
        hæilsaðe honom 
        oc
        talðe honom ærende sitt Riddarenn þakkaðe guði 
        oc
        gaf sænde mannenom felaga sins goðan hæst En pusa riddarans er hia honom sat at borðe lo at orðom sændimanzsens þui at hon var grimm kona 
        oc
        drambsom
        illma log 
        oc
        ovundsiuk 
        oc
        mællte hon þa hæimslega allom a hœyrandom er i varo hollenne Guð hialpe mer sua kuað hon at mer þykkir þat kynlegt huar þæsse hinn goðe maðr tok þat rað at hann hævir orð sænt herra minum 
        oc
        þo skom sina 
        oc
        svivirðeng at kona hans hævir fœðtt tva sunu af huæim þau ero bæði suivirð þui at ver vitum huat þar til kœmr þat var alldri fyrr 
        oc
        alldri man verða at sa atburðr mege við koma at æin kona mege fœða i senn tvau bornn nema .ii. menn have atta hana Spusi hænnar 
        oc
        herra læit længi til hænnar ræiðum augom 
        oc
        grimmum 
        oc
        mællti fru hætt slikum orðum þer samer illa slikt at mæla þat vitu aller dugande menn þessa landz at su hin goða kona var alldregin illmællt ne rópað þui at allt folket er kann hana 
        oc
        frægit hævir til hænnar væit at sonnu at hon er trygg 
        oc
        goð kona fræg 
        oc
        lofsæl at ollum goðum lutom 
        oc
        kurtæisri kuænsko 
        oc
        hinnar bæzttu ættar þessa landz 
        oc
        Jafnan veret roplaus 
        oc
        sua svivirðinga En þæir er i hollenne varo 
        oc
        orð hænnar hœyrðo foro með þæsso rope sua miok at þetta for openbærlega um allt brætland sua at hiner skylldasto frændr hænnar 
        oc
        hinir villdasto vinir hataðo 
        oc
        hafnaðo hænni af þesso saklauso rope Allar þær konor rikar 
        oc
        fatœkiar er hænni varo kunnigar hafnaðo at vitia hænnar 
        oc
        sia hana sua var hon miok hatað af þesso ropi at frændr hænnar hofðo ætlat at mæiða hana Sa er i sændi færðena for talðe herra sinom allt þat er hann hafðe hœyrt þar mællt En sa hinn goðe maðr varð mioc ryggr af þesso ropi 
        oc
        gat æcki at gort nema hataðe 
        oc
        hafnaðe sinni goðre spuso sua at jafnan siðan hafðe hann tortrygð a hænni 
        oc
        let hallda hana i œngre gæzlo fyrir allzængan misværka hænnar EN granna hænnar er laug a hana þesso rope oc suivirði hana saklausa þrutnaðe af gætnaðe a þæim samu tolfmanaðom 
        oc
        gecc digr með tvæim 
        oc
        hævir guð nu hæfnt grannu hænnar oc er at kom burð hænnar þa fœdde hon sialfre ser harm tvær dœtr varð hon mioc rygg 
        oc
        harmaðe hormulega sialfa sec væsol em ec nu sagðe hon huat scal ec nu gera alldri man ec fa sœmd ne soma heðan af virðing ne vinsælld frægð ne lof sælo at visu em ec sviuirð bonde minn man huervitna vera ropaðr hafnaðr 
        oc
        hæddr 
        oc
        hataðr frændr minir 
        oc
        vinir manu jafnan næita mer 
        oc
        næi kuæða 
        oc
        alldri vinir minir vera þa er þetta spyrsk þui at huervitna þar sem upp kœmr af þessom at burð hævi ec fyrir dœmt sialva mec þui at ec amællte ollom konom þa er ec laust þæim udœmom upp at ængi kona mætte æiga eða fœða tvau bornn nema .ii. menn hæfðe læget hana En nu er mer bærlega synt at ec hævi af æinum manne tvau bornn fœðtt 
        oc
        er nu minn lutr hinn dalegre Sa er a anann lygr 
        oc
        oðrum likar at amæla oc halla væit ugiorlla huat ser sialfum kann at falla þui at þæim mannum mego menn mismæla er mæira lofs ero værðir en þæir er at annarra livi tælia 
        oc
        annarra manna lif lasta en sina glœpi vilia alldregi hœyra En nu at væria sialfa mec fyrir skomm 
        oc
        svivirðing þa værð ec at myrða aðra mœyna þui at hælldr vil ec þætta mandrap bœta við guð en verða fyrir hatre 
        oc
        hafnan allra minna ættingia 
        oc
        ropi allz folksens fyrir þui at sonnu ef þetta kœmr upp fyrir unnasta minn 
        oc
        frændr þa man ec æiga allz ængan vin þar sem nu a ec marga þui at ec dœmda sialfa mec i róp 
        oc
        hatr 
        oc
        amæli allra dugandi kuenna En þæir sem i svæfnlofteno svafo með hænni huggaðo hana 
        oc
        mællto at þæir skylldo þat alldregi þola hænni at gera manndrap þæim vitande þui at mandrap er hinn hœste hofuð glœpr hættr fyrir monnum en haske fyrir guði Með þessari fru var æin kurtæis mær miok nalæg frendkona hænnar rikrar ættar 
        oc
        hœverskra manna þesse hafðe lengi veret i fostre frunnar með villd 
        oc
        virðing 
        oc
        hino bæztta yvirlæte Sem hon læit fru sina hormulega grata þa mislikaðe henne mioc harmr hænnar 
        oc
        gæcc hon þa til hænnar 
        oc
        huggaði hana 
        oc
        mællti fru min hætt þæssom hormulegom latom fa mer higat aðratvæggia mœyianna ec ska koma hænni sua fra þer at alldri scall tu fa svivirðing ne róp ne hatr af hænni 
        oc
        skal hon alldri oftar koma i þitt auglit Ec scal bera hana til kirkiu dura hæila 
        oc
        halldna Nokkorr dugandi maðr man finna hana 
        oc
        ef guð vill man hann lata fostra hana Nu er fru hænnar hœyrði þetta þa huggaðez hon mioc 
        oc
        fagnaðe raðe 
        oc
        rœðo hænnar 
        oc
        het hon þa rika ombun ef hon kœmr þesso alæiðess SEm þetta rað var gort þa toko þær þat hit friða 
        oc
        hit goða barnn oc vofðu i æitt huitt silkipell 
        oc
        yvir þetta æitt hit dyrasta pell gullvofet með huelum 
        oc
        kringlum er bondi hænnar hafði haft með ser or mykla garðe sua vel gort 
        oc
        agǽtt at engi hafði villdra sét 
        oc
        batt moðeren um hinn hœgra armlegg mœyiarennar æitt fingr gull er stoð œyri brendz gullz með hinum hagasta hætte gort 
        oc
        sætt stæini þæim er hæitir Jagunnzze En umhuervis gimstæinenn varo bokstafer þui nest tok mærin við barneno 
        oc
        gecc þegar i brott or svæfnlopteno 
        oc
        kom hon þa a æina mykla þioðgatu er læidde hana i þykka mork a þæim tima nattar er menn sofa 
        oc
        aller huilazc 
        oc
        for hon þa um skogenn með barneno 
        oc
        fylgði æ þioðgatunne Sem hon gecc sua æin saman þa hœyrði hon miok fiarre a hœgre hond hunda gauð 
        oc
        hana galdr 
        oc
        væit hon af þui at þar man at visu bœr vera 
        oc
        stefndi hon þa þangat með myklom skunda sem hon hœyrði hundana gœyia þui nest kom hon i æinn bœ rikan 
        oc
        lœynelegan 
        oc
        biuggu þar nunnur fyrir 
        oc
        abbadis yvir flokk þæirra Mæren sa þui nest kirkiona stopulenn 
        oc
        hovan stæinvegg 
        oc
        kom þangat með myklom skunda 
        oc
        nam þa staðar fyrer kirkiu durom 
        oc
        lagði þar barnet er hon bar niðr i hia ser 
        oc
        sættizc a kne með miklo litil læti 
        oc
        hof hon þa bœn sina með þessom orðom herra guð sagðe hon hinn halæiti drottenn saker hins hælgasta þins nafns ef vili þinn er varðvæit þetta barnn i miskuN þinni at æigi tynizc NV sem hon lauk bœn sinni þa læit hon a bak ser 
        oc
        sa æinn mykinn askvið vaxinn margum 
        oc
        þykkum kuistum at gera 
        oc
        geva þar skugga um sumrum fyrer solar bruna þui var viðrenn þar plantaðr undir þænna við lagðe hon barnet 
        oc
        fal þat undir guðs varnaði 
        oc
        varðvæizlo 
        oc
        for þa hæim aftr 
        oc
        sagðe fru sinne þat sem hon hafði gort af barneno En at þæim hælga stað er barnet var lagt þa var æinn garðzliðs gæzlo maðr 
        oc
        þesse hinn same var klokkare vanr at ringia 
        oc
        upp luka kirkiu dyrr þær er horfðu at bœnom at aller havi buna Jnngongu er hælgar tiðir vilia hœyra A þæirri samu nott var hann upp staðenn i fyrra lage tændraðe kærti 
        oc
        lysti lampa ringði klokkonum 
        oc
        upp lauk kirkiu dyrr 
        oc
        læit hann klæði þau er lago undir askinom 
        oc
        hugði hann at þau klæði myndo stolen vera 
        oc
        þar kastað 
        oc
        gecc hann þængat sem skiotast 
        oc
        er hann tok hændi a klæðonom þa fann hann barnet 
        oc
        þakkaðe guði 
        oc
        tok þat þegar 
        oc
        skundaðe hæim berande barnet En hann atte dottor 
        oc
        var ækkia at bonda sinum dauðom 
        oc
        atti barnn i voggu er a brioste var Sa hinn goðe maðr þægar sem hann kom inn þa kallaði hann a dottor sina Dotter sagðe hann statt upp skunda tændra ælld 
        oc
        kærti Ec fœre þer her æitt barnn er ec fann undir askinom gæf þesso barne briost þitt at drækka 
        oc
        siðan gær þui laug 
        oc
        lauga þat sem bæzt kant þu hon gærðe sua sem faðer hænnar mællte tændraðe ælld 
        oc
        tok við barneno 
        oc
        fann hon þa fingrgullit er um var bundit armlægg mœyiarennar 
        oc
        þat hit rika pæll 
        oc
        hit friðasta 
        oc
        hit agæstasta 
        oc
        þat sem gravet var a fingr gullino Viti þæir er þætta barnn finna at þat er fœðt at auðgom monnum 
        oc
        agætom VM morgonen sem loket var tiðom 
        oc
        abbadis var or gengen kirkiu þa kom kirkio gæzlo maðr 
        oc
        vorðr garðzens at rœða við abbadisi 
        oc
        talði hann hænni allan þann atburð um barnet huersu 
        oc
        huar hann fann þat 
        oc
        þa luti sem fulgðo barneno þa bauð abbadis honom at lata fœra ser barnet með ollu þui er barneno fylgði En hann gærði sua sem hon mællte 
        oc
        er barnet kom til hænnar þa læit hon a længi 
        oc
        mællti hon þa at hon scal lata skira barnet 
        oc
        hafa hana ser fyrir fostro 
        oc
        frændkono En með þui at hon var fundin undir askenom þa likar hænni at lata kalla æskio mœyna þui at þat er fægrsta nafn 
        oc
        atkuæði i volsku male Abbadis bauð þa klokkaranom at hann gere engom manne kunnegt með hueriom hætti þætta gærðizt Abbadis upp hellt siolf þetta barnn J skirnn hæilagre með þui nafne sem ver gatom 
        oc
        kallaðe hana ser mioc skyllda 
        oc
        var hon siðan Jnann klaustrs i fostri til þess er hon var fullkomen i fogrum likams væxti Sem hon var at ollu vaxen þa syndizt hon sua fogr 
        oc
        frið 
        oc
        rœyndizc sua hœversk 
        oc
        kurtæis sua sua sœmeleg at goðom siðum sua hyggen i vælskipaðom orðom 
        oc
        ælskulegom at  hæfom 
        oc
        at gærðom 
        oc
        allzkonar kurtæisom kuenna með færðum at J ollo brætlande fannz ængi i kuæn mannum hænnar make at orlæik 
        oc
        at bliðlæti 
        oc
        at goðom kænningom margfallegrar kunnasto hon var hueriom manne kær þæim er hon var nokkot kunneg 
        oc
        huerr sa er augom sa hana þa gærði hana lofsæla 
        oc
        frægia i goðum fra sogum seenna at hæfa hænnar hygginna orða 
        oc
        sœmelegra með færða hinnar kurtæisazto kuensko BOrg æin er a brætlande er dool hæitir þessari borg reð um þa daga sua Rikr herra 
        oc
        raustr Riddare sua goðr 
        oc
        gævo fullr frægr 
        oc
        vinsæll 
        oc
        at ollum drængskap sua lofsæll at alldregi fyrir honum ne æftir hans daga bio þar haNs iafningi Þæssi hinn kurtæisi maðr fra or nunnu sætri At su hin friða 
        oc
        hin hœverska mær var skryddr 
        oc
        prydd hinni lofsælasto kuænsko 
        oc
        af hænnar fogru frægð þa snæri hann allri hugar ost til hænnar þæssi herra var kallaðar Gurún at nafni 
        oc
        bar þa sua at at hann for til atræiðar þar sem Riddarar at riðaz æinir i mote oðrum at rœyna riddaraskap sinn Sem hann for þaðan frægr 
        oc
        sigrsæll þa hærbyrgði hann um kuælldit at nunnu sætri 
        oc
        sagði hann abbadisi þa at hann villdi sia mœyna 
        oc
        kom hon þægar þangat sem abbadis mællti 
        oc
        sa hann at hon var hin friðasta hœversk 
        oc
        hyggin 
        oc
        lærð kurtæisom siðom 
        oc
        lætr hann at hann er svivirðr æf hann fær æigi ost þæssarar mœyiar þui at hann hafði alldregi fyrr set þa aðra er honum sua vel hugnaðezt ne sua hugastlega likaði En vant synizt honum um þæssa ast at vela þui at honum finnzc ef hann vitiar oft þingat þa man abbadis verða vis huat hann vill 
        oc
        at huerio hann færr 
        oc
        man æigi lofa hænni at koma þar sem hann er oc ihugaði hann þa at hann scal auðga staðenn með æignum sinum 
        oc
        bœta hann ævenlega at honum se þangat hæimillt at koma 
        oc
        þar duæliazt sua lengi sem honum likar 
        oc
        gaf hann þa þangat rika æign til brœðra lags þæirra En honum er myklo mæira um mœyna en allar þæirra bœner sem hann atte hæimillt þangat at koma þa vitiaðe hann þæirra oftsamlega 
        oc
        rœddi við mœyna sua miok bað hann hænnar 
        oc
        sua mikit het hann hænni at hon iatti vilia hans 
        oc
        bœnom 
        oc
        gærði hans vilia með astsamlegom hætte EEinn dag þui nest þa rœddi hann við hana Nu er sua hin kærasta min kuað hann at þu hævir gort mec unnasta þinn far nu brott at fullo með mer þui at þu matt vita sannlega þat sem mec ventir at ef abbadis verðr vis eða sannfroð hiuscaps okkars þa man hænni illa lika 
        oc
        ef þu fær her hofn 
        oc
        gætnað undir gæzlo hænnar þa man hon ræiðaz þer 
        oc
        ræka þec i brott Nu ef þu villt min rað hava fylg mer hæim vit tu at visu at alldregi scal ec bila þer Ec scal hallda þec 
        oc
        varðvæita 
        oc
        virða rikulega 
        oc
        sœmelega Hon þægar er tryggri ast unni hanum fullgorlega iatti hans orðum 
        oc
        rœðom 
        oc
        hafði hann hana þa brott með ser 
        oc
        hafði hon siolf þa i sinni gæzlo fingr gull sitt 
        oc
        pell þui at þegar sem hon var fullkomen at vexti 
        oc
        vizzko þa fecc abbadis i hænnar gæzlo 
        oc
        mællti Þu vart her sagðe hon funnin i kirkio garðe varom undir hinum mykla ask viði 
        oc
        fylgði þer þetta fingr gull 
        oc
        þætta pell nu gæt siolf þui at ækki va fé mæira funnit með þer Nu hævi ec siðan varðvæitt 
        oc
        virðt 
        oc
        sœmt þec 
        oc
        siðat lært þæc goðom kenningom hœverskri 
        oc
        kurtæsri kuensku 
        oc
        fostrat þec 
        oc
        framm drægit sem æigna frændkono mina 
        oc
        fostr dottor Jafnan við villd 
        oc
        virðeng NV sem mæren hafðe viðr tekit pellino 
        oc
        fingrgulliNo þa læsti hon i kistli 
        oc
        hirti sem hon kunni bæzt 
        oc
        villdi ængom kosti glœyma kistlenom æftir ser 
        oc
        hafði hann með ser En sa hinn riki maðr riddarenn er brott hafði hana með ser unni hænni hugfastalega 
        oc
        tignaðe hana með ser virðelegom sœmdom 
        oc
        riko yvirlæti sua at ængi var sa hans riddara ne hirðmanna svæina hans ne þionosto manna er æigi tignaðe hana 
        oc
        þionaðe henni 
        oc
        æftir let 
        oc
        lyðnaðec með fullom goðvilia þui at hon likaðe 
        oc
        væl þokknaðizc hueriom manni af gnogom goðlæik hœverski sinnar 
        oc
        orlæik 
        Oc
        var hon 
        oc
        herra hænnar miok lengi með myklom fagnaðe 
        oc
        yndilego lifi sœmelega saman Allt til þess er riddarar hans 
        oc
        vinir 
        oc
        frændr kuomo til hans með rœðom 
        oc
        raðagærðom sinum æggiande hann at fa ser æignar spuso 
        oc
        lata at fullo af þæssare sagðu at þat var fagnaðr þæirra ef hann ætti loglegan arva er æigner hans 
        oc
        rika ærfð mætti taka æftir hann En þat verðr þeim harmr 
        oc
        honum skomm 
        oc
        skaðe ef hann fyrer lætr saker frillu sinnar at æiga rettan arva af loglegri spuso þæir vilia honum alldregi þióna ne hafa hann fyrir hofðingia 
        oc
        herra nema hann gere þat æftir raðom 
        oc
        rœðom þæirra sem hann hafðe rœðor 
        oc
        rað þæirra hœyrt þa iatte hann þui er þæir reðu at pusa ser æigna kono æftir forsio þæirra en nu se þer fyrir huar þat scal vera at þat mege loglega vera GRanni kuaðo þæir her scamt i fra oss byr æinn dyrrlegr maðr rikr herra 
        oc
        goðr hofðingi 
        oc
        hævir hann rœtt við oss hann a æina dottor er arfi hans er með hænni mat tu æigazt 
        oc
        auðgazt morgum 
        oc
        rikum æignum En su hin friða Jungfrú dotter hans hæitir hæsla i ollu þesso lande er ængi friðari henni fyrir þui skall tu nu skifta æskionni i hæsli at askr berr alldri alldin ne huggan en hasl berr netr 
        oc
        skæmtan Nu skulo ver at visu sysla þer þetta kuanfang 
        oc
        gærðu þæir þa sua mykit at af huarratvæggia holfu var þetta trygt 
        oc
        staðfest iattat 
        oc
        fæstum bundit En nu er þat harmr 
        oc
        hormung at hinn goðe maðr væit æigi huat titt 
        var
        
        er
        um þænna atburð þui at baðar þær ero dœtr hans 
        oc
        tvi burur su er herra Gurun hævir fengit 
        oc
        hin er nu er raðen at hann scal fa Eskia var nu lœynd 
        oc
        brott send En nu hævir unnasti hænnar pusat systur hænnar Sem hon fra at unnasti hænnar hafðe aðra pusat þa let hon ækki a finnazc at hænni fyrir þotte hon þionaðe herra sinom með hinu sama litillæti 
        oc
        goðlyndi 
        oc
        tignaði allt hyski hans 
        oc
        hirðlið Marger varo þæir Jnnan hirðar er mikinn harm hofðu at þæir skylldo aðra fru fa en hana 
        oc
        hænni um skifta NV er at kom þæim degi er æinn dagr var til brullaupsens sændi herra Gurun æftir sinum riddarom 
        oc
        frændom 
        oc
        boðmonnum at fylgia ser til brullaups sins 
        oc
        biuggu þæir ser rikaN bunað vapna 
        oc
        goðra klæðna þui at Erkibyscop var þar fyrir Nu samnazc allt i dools borg þa kom faðer bruðarennar 
        oc
        moðer hænnar fylgði hænni 
        oc
        ottaðizc mioc at frilla hans væri nokkot i navist hans með þui at hann unni hænni sua mikit at at af þui myndi spillazc dottor hænnar ast 
        oc
        hiuskapr 
        oc
        fyrir þui i hugaði hon at hon skal raða herra sinom at koma hænni ifra honom 
        oc
        gifta hana nokkorom manni sem fyrst ma hann 
        oc
        með þæssom hætti ætlazc hon at skilia þau 
        oc
        koma frillu hans sua i fiarska BRullaup var þa væitt væl 
        oc
        rikulega 
        oc
        var þar allzskonar skæmtan er huggar þætta lif með margfallegri 
        oc
        goðri goð gǽt En frilla 
        herra
        Gúruns þionaði i svæfn lofti með þæim er þar varo sua litillatlega 
        oc
        miklu bliðlæti sem hænni væri hinn mæsti fagnaðr a þæirra hiuskap sua at engi fann a hænni at nokot væri hænni mislikandi af ollu þui er hon sa þar værandi 
        Oc
        alldri ræiddizc hon ne angraðec Jamnan gloð 
        oc
        bliðlát þionaði með goðom vilia 
        oc
        buenni þionosto frunni moðor bruðarennar Sua kurtæislega 
        oc
        myklo goðlyndi 
        oc
        litillæte at aller þæir er þar ero i þæirri hinni myklo samkund varo samnaðer undraðo hœversko hænnar 
        oc
        margfallæik goð  gærðar 
        oc
        goðra með færða En fruen hugði oft at hænni 
        oc
        fæsti længi augo a at hævom hænnar 
        oc
        hugnaðizt hænni sua vel sœmelæikr hænnar 
        oc
        siðer at hon gærðe ser at fullu i hug at ef hon hæfði fyrr vitað hana sua kurtæisa 
        oc
        goðlynda at alldregi skylldi hon lata buanda sinn sakar dottor hænnar Nu er at kom svæfns tima 
        oc
        rækkio  konor 
        oc
        svæfn burs  svæinar biuggu 
        oc
        gærðu rækkiu bruðarennar þa kastaðe hon skikio sinne 
        oc
        gecc þannog 
        oc
        kallaðe þannog til rækkio  svæina 
        oc
        kendi þæim rækkio at gæra sua sem hon vissi herra sinom bæztt lika 
        oc
        hœgst at sofa þui at hon hafðe oftazt sét 
        oc
        gœrst vissi 
        oc
        bazt villdi Sem þæir hofðu rækkiona buet þa kastoðo þæir yvir æitt fornt pæll En hon þægar fann at þat samði æigi tign herra hænnar 
        oc
        fyrir kunni hon 
        oc
        mislikaði henni svivirðing boanda sins ef hann svæfi undir sliku pelli Sua sviuirðilego abræizle tok hon þægar kistil sinn 
        oc
        drog or þat hit agæta pell sitt 
        oc
        yvir bræiddi rækkio herra sins at tigna sœmd hans þui at hon vissi at herr Erkibyscop myndi þar koma at signa rekkio þæirra sua sem samði tign hans 
        oc
        vigslu þui nest sem aller varo brot gengner er svæfnloptino þa kom fruen 
        oc
        læiddi með ser dottor sina til suæfns 
        oc
        mællti at hon skylldi af klæðazt sem hon læit pellit yvir bræitt rækkiona sua dyrlegt at alldregi sa hon annat þæsso likt nema æitt er hon sendi með dottor sinni er hon brott sændi at lœyna 
        oc
        kom hænni þa mœyen sua mioc i hug at allr skalf hugr hænnar 
        oc
        kallaðe hon þa rækkiu  svæinenn til sin Sæg mer svæinn sagðe hon upp a tru þina huar var þetta hit goða pell funnit Fru sagðe hann þu skallt þat brátt vita Su hin hygna kona yvirbræiddi rækkiona þætta pæll þui at hænni syndizc of sviuirðelegt þat sem undir liggr æftir þui sem ec hygg þa a hon þetta pell at viso 
        oc
        let hon þegar kalla hana til sin 
        oc
        mællti þu hin friða 
        oc
        hin kurtæisa lœyn mec æigi huar var þetta hit friða pell fengit huaðan kom þer eða huerr gaf þer seg mer satt huerr fecc þer hon af klæðdis skikkio sinni 
        oc
        knióm standande fyrir hænni suaraði henni bliðom orðom litillatlega Fru min kuað hon frendkona min er fostraði mec fru abbadis er pellit fecc mer bauð mer at ec skyllda þetta pell vel varðvæita þui at þæir er þangat sændo mec til fostrs leto fylgia mer æitt fingr gull 
        oc
        þætta pæll ÞA suaraðe hænni fruen hin friða min sagðe hon mat tu syna mer fingr gullet Ja fru min kuað hon væl likar mer at þer seð 
        oc
        fœrðe hon hænni þægar fingr gullit 
        oc
        kændi hon þægar hvartvæggia fingr gullit 
        oc
        pællit er hon hafði aðr seet vandlega at hyggiande kændi at fullo 
        oc
        Jvazc hon æigi hælldr væit hon at sonnu at su hin friða 
        oc
        hin kurtæisa æskia 
        er
        at visu dotter hænnar 
        oc
        mæler hon þa allum a hœyrandi 
        oc
        lœyndi allz ækki hin kæra vina min kuað hon ec em at sonnu moðer þin 
        oc
        af þæim mykla harm oc hormung er hon fecc at hon fann dottor sina er hugðizc hava tynt þa fell hon til iarðar i ovit Siðan sem hon vitkaðezt þa sændi hon sem skiotast æftir herra sinom 
        oc
        boanda 
        oc
        kom hann þægar allr sturllaðr vissi æigi huat þesso gegndi Sem hann kom i svæfnloptit þa fell hon iamnskiott til fota hans 
        oc
        bað hann miskunnar af misverkum sinum en hann er æigi var vitande huat titt var mællti Fru sagðe haN huat kærer þu með þui at vit erom satt 
        oc
        samþykk 
        oc
        engi lutr með okr til angrs 
        oc
        uroar Allt se upp gævet þat er þer þykkir at vera Sæg mer vilia þinn 
        oc
        huat þu kærer HErra minn sagðe hon með þui at þer havet upp gævet saker minar oc syndir þa lyðit þui er ec sægi yðr Miok longu saker hæimsku minnar amællta ec graunno minni 
        oc
        mis mællta ec um tviburur hænnar 
        oc
        mistok ec i mote mer sialfre þui at þui nest tok ec við hofn 
        oc
        fœdda ec tvær dœtr en aðra lœynda ec 
        oc
        let ec kasta hana fyrir kirkiu dyrr 
        oc
        þetta yðart pell um let ec fylgia henni 
        oc
        þat fingr gull er þer gavot mer þa i fyrstunni er þer rœðdoð við mec um hiuscap okkarnn 
        oc
        ma yðr æigi lengr þetta lœynazc þui at nu er pellit 
        oc
        fingr gullit fundit 
        oc
        dotter okkor er ec hugðumc hava tynt þæssor Jungfru er at sonnu er okkor dottir er þæssi riddari hævir mioc ælscat frið 
        oc
        kurtæis allom sœmelegom siðom lærð 
        oc
        lofsæl er nu hævir pusat systor hænnar Sem faðer hænnar hafðe þætta spurt þa varð hann mioc feginn 
        oc
        mællti með þui kuað hann at guð gaf oss þetta at vita fyrr en syndin aukaðezc 
        oc
        tvæfalldaðizc þa gacc með mer dotter min 
        oc
        fagnaði þa mioc su hin unga frú þæssom atburð er hon hœyrði En faðer hænnar gecc þægar skyndelega æftir magi sinom 
        oc
        ærkibyskop hafðe hann þangat með ser 
        oc
        taldi þæim þænna allan at burð Sem riddarenn hafðe þætta spurt þa var hann alldri fyrr sua feginn En ærkibyscop sagði at honum samði at skili þau um morgonenn 
        oc
        siðan pusa honum unasto sina faðer hænnar gaf mage sinom halfar allar æigner sinar með goðvilia þui at hann var honum hinn kærasti 
        oc
        hinn kurtæisazti herra 
        oc
        væitti 
        þa
        moðer hennar brullaup með mikilli sœmð 
        oc
        goðom fagnaðe Siðan sem þau komo hæim i fylkit 
        oc
        fostr land sitt þa hofðu þau með ser hæslu dottur sina 
        oc
        var hon siðan rikolega gift auðgom 
        oc
        agætom herra Nu sem þessir atburðir upp kom 
        oc
        spurðizc um allt brætland þa likaði brættom at koma þessa sogu i streng  læiks  lioð 
        oc
        kallaðo þætta æskio lioð en i valsko lai de fræðni Equitans strengleicr er her DYRleger menn 
        oc
        daða fuller hygner menn 
        oc
        hœverskir voru i fyrnskonne i brætlandi at riki 
        oc
        at rœysti at vizsko 
        oc
        at vallde at forsio 
        oc
        kurtæisi er um atburði þa er Jnannlandz gærðuzt at kunnigir skylldo vera viðr komandom 
        oc
        æigi glœymazt okunnom þa leto þæir rita til aminningar i strænglæika lioð 
        oc
        af þæim gera til skemtanar 
        oc
        varo mioc margir þæir at burðir er oss samer æigi at glœyma er viðr læitom lioða bok at gera EEinn rikr maðr 
        oc
        herra hœverskr 
        oc
        kurtæis hofðingi 
        oc
        ræfsinga stiore Nams borgar EkuitaN at nafni hinn vaskaste i vapnom hinn traustasti i Riddara skap vinsæll 
        oc
        frægr i sinu fostr landi let lika ser skæmtan 
        oc
        kurtæisi Riddarscap 
        oc
        hirðsiði en allan hug ohofsamlega lagðe hann a aster 
        oc
        kuenna þokka þui at þæir er miok ælsca tyna skynsæmð rett at skilia herra ekuitan atte ræðes mann æinn er var raustr riddare vel mannaðr 
        oc
        tryggr maðr Þessom hafðe herra hans fengit gaumgæfð  
        oc
        gæzlo allz rikins sins með rettyndom 
        oc
        ræfsingom 
        oc
        for haN sua vel með manna malom æftir logum 
        oc
        landsiðom at engi vandi kunni sa geraz at herra hans þurfti í at kazt þui for hann Jafnan at skemtan sinni með hundum 
        oc
        haukom at væiða dyr 
        oc
        fugla 
        oc
        riddarar hans 
        oc
        hirð svæinar En ræðis maðr hans atte puso 
        oc
        æigna kono af þessari kono varð ollu þui riki siðan harmr 
        oc
        hormung þesse fru var sua frið orðen at væxti 
        oc
        fægrð 
        oc
        allri likams skæpnu at þo at natturan hæfði gævit hænni huætvitna gevet þat er til fægrðar væri Engi var sua ræinlifr munkr i allu þui riki er hann sa nokkora stund annlit 
        oc
        alit hænnar at hann myndi æigi skiott snua allum hug sinom til hænnar 
        oc
        allum hug at unna hænni HErra ekuitan er hofðingi 
        oc
        herra var þæss lanndz 
        oc
        rikis hœyrð lof fægrðar hænnar 
        oc
        frægðar at engi var i ollu þui konongsriki iamn frið hænni hann sendi hænni oft astsamlegar kueðior 
        oc
        rikar giaver 
        oc
        optsamlega girntisk hann felaxskaps hænnar Þui nest kaus hann æinn fagran dag at fara þangat með famenni at skemta  ser sem ræðes maðr hans bio 
        oc
        til þess kastala er su hin friða fru var fyrir Hon herbyrgði hann þar um nottena þa er hann kom af skemtan væiði sinnar Nu mæler hann við hana sua mart sem honom likar 
        oc
        ma hann nu syna hænni allan hu ga sinn 
        oc
        vilia 
        oc
        fann hann hana hygna 
        oc
        hœverska 
        oc
        goðviliaða hina bliðasto i orðum 
        oc
        sœmeleg i hirðsiðum 
        oc
        sua vel ser likande yvir allar þær er honum hofðu fyrr hugnat 
        oc
        af þessare viðr rœðo hennar er hann nu sua i nætiaðr ast hænnar at alla nott fecc hann huarki huilld ne svæfn saker þessarrar fru er 
        hann
        hafði ollum hug sinum til snuit Sua er hann af ollum hug 
        oc
        henni 
        um?
        um snuinn at hann er allr angrs  fullr 
        oc
        a hyggio 
        oc
        verðr hann nu allr til hænnar horfa þui at hann gætr æigi vart sec fyrir valki oc kærði hann mioc harm sinn 
        oc
        mælltiz æinn við HOV herra guð sagðe hann huilik orlog 
        oc
        harðr at burðr hava læitt mek i þætta fylki at harmr 
        oc
        angr sem sua hava bundit mec sarom sorgum af fru þessarre er ec hafi her sét 
        oc
        losteð hug minn 
        oc
        hiarta sua u nytri a hyggio 
        oc
        allan mec fra tekit sialfum mer með sua kynlegom hætti at skynsemð min ter mer ækki 
        oc
        valld mitt 
        oc
        sua mikit riki er mer mæirr harmr en huggan ec skialfr allr 
        oc
        þo usiukr mec ventir at ec værði ælsca hana 
        oc
        hallda henni trygglega ast mina 
        oc
        æinorð sua sem ec villdi at hon gærði mer En ef herra hennar 
        oc
        pusi verðr við varr nokkorri niosn 
        oc
        umsát þa man honom at visu mislika miok En þo at sua se þa ma þat vel setiazc hælldr en ec fyrir faromc 
        oc
        tynemc af a kefð 
        oc
        o hofsemð astar hænnar Osyniom være hon sua frið fru ef hon scal vela um æinn bonda 
        oc
        ængan æiga hia unnasta engi maðr er sa livande ef þæssi fru væri honum unnandi at hann myndi æigi bœtazt af henni ef hann væri hennar tryggr unnasti En ef ræðes maðr minn spyrr þetta þa samer honum æigi illa kunna Eiga ma hann hana en æigi æinn saman at visu vil ec at hann miðle hana við mec sem hann hafðe mællt þætta þa andvarpaðe hann af ollu hiarta 
        oc
        la þa enn kyrr 
        oc
        ihugaði 
        Oc
        siðan mællti hann til huers sagðe hann eða hui hævi ec slikan angr 
        oc
        gere ec mér uró Enn er mer okunnegt huart þessi fru likar eða æigi at ec se unnasti hænnar En ec skal vita sem fyrst huart hon hævir nokot kænt þess er ec kenni ec skal nu hætta 
        oc
        hafna þessom hæimska harm er byr i astar oviti 
        oc
        œrslo er gerer mer sua mikinn angr 
        oc
        uró at ec fęr æigi huilld ne ró en nu er langt liðit siðan er ec for her at væiðum Nu er daga tok þa ræis hann upp þægar 
        oc
        klæddizt sa hinn riki maðr þægar 
        oc
        hofðingi allz þæss rikis er mykla pining hafðe haft þa nott hann upp ræis 
        oc
        for þægar a væiðar en skiott kom hann aftr 
        oc
        kuaðs vera siukr miok 
        oc
        gekk hann þægar i hitt Jnnzta suæfn hus 
        oc
        lagðet i rækkio Ræðes maðr hans 
        oc
        rikis  stiori varð ryggr 
        oc
        harms fullr af þunglæik sins herra en hann væit æigi huat sott hann hævir þui at æigin kona hans er sottar sok herra hans hon bryddir hann 
        oc
        gaddar hon œnguir honom 
        oc
        hann angrar hon er hans riðu sott 
        oc
        ma vera honum sem sarbót En at gæra ser huggan 
        oc
        skæmtan þa sendi hann æftir hænni At rœða við hana 
        oc
        sagðe hann hænni þa 
        oc
        syndi hænni allan vilia sinn 
        oc
        gerer henni kunnegt at hann dœyr fyrir sakar hænnar hon ma frialsa hon ma bœta honum ef hon vill hon ma vera dauði hans ef hon sua illa vill HErra minn kuað su hin friða fru yðr samer at fræsta mer suor min þui at ec hævi æigi at hugt þesso hino fyrsta sinni ne rað mitt tækit Þu ert hofðingi mikils rikis 
        oc
        agætrar tignar En ec em æigi sua mikils rikis ne sua mattogra manna ne sua rikra at hofðingia 
        scap 
        oc
        er þer æigi fallet at snua til min ast 
        oc
        astarþokka ef þer hæfðit gort vilia yðarn til min þa væit ec at visu at þu myndir skiott hafna mer 
        oc
        fyrir lata mek en frægð min myndi falla 
        oc
        lofsæla spillazc 
        oc
        mynda ec þa æiga þar fiandr sem nu a ec frændr þar ovini sem nu a ek vini þui at þu ert æinn hinn rikasti hofðingi 
        oc
        minn herra hæfir sitt valld af yðro lande 
        oc
        myndir þu sua sem ec hygg ætla at ec mynda bila þer 
        oc
        gera þer vanda at unna mer En ast er engo nýt nema hon se trygg 
        oc
        staðfost Myklo er villdra felauss maðr 
        oc
        friðr ef hann er hygginn oc væl mannaðr at daðom 
        oc
        drængscap 
        oc
        mæire fagnaðr af hans gofuglæik en at rikum hofðingia 
        oc
        mattogum manne er huerflynt hævir lundærni 
        oc
        gæðlaust af ostaðfæsto Sa er ann þæirre er hærra er kyns 
        oc
        mattar en hans kynkuisl eða valldi fellr 
        oc
        samer hann ottazt æ at su bili honum er hann ann 
        oc
        fyrir þui þionar hann hænni með ollum hug 
        oc
        æftir  læti En sa er rikr er hann ottazt ækki at nokkorr dirvizt at taka unnasto hans þui at hann hygzt æiga allt hæimillt 
        oc
        um urugt bua sakar valldz sins 
        oc
        rikis fyrir þui ann hann litit eða allz ækki þo at hann æigi hina friðasto 
        oc
        hina villdasto kono Ekuitan svaraðe hænni Miskunn fru sagðe hann mæl æigi slikt æigi er sa at fullu kurtæiss er mangar ser unnasto sem bœar  maðr voru a stræti Mangare verr fe sitt i marga vanda varu at auðgazt 
        oc
        æignast af þui Undir himninom er ængi su fru ef hon er hyggin 
        oc
        hœversk milld 
        oc
        goðviliað ef hon er ast trygg 
        oc
        æigi nybrættin þo at hon ætti allz ækki nema æina skikkiu þa sœmde æinum herra riks kastala mikit saker hænnar tigna hana 
        oc
        trygglega unna hænni En þæir er nybrætnir ero 
        oc
        i astom otrygguir 
        oc
        kuenna svikarar listugir at spotta undir fagrmæle bunir at blækkia þa hovum ver marga séna er æigi ero værðugir duganda manna felagscaps þui tyna þæir ollum sœmdom at þæir at fara illzkum 
        oc
        svikum En hin kæra unnasta min þer iatta ec at ollu sialfan mec hallt mec æi fyrir herra ne hofðingia hælldr vin þinn 
        oc
        æiginn mann Uruglega suær ec þer 
        oc
        at sonnu sægi ec þer at ec scal gera þat sem þer likar Ver þu fru en ec herra Ver þu mikil lot en ec biðill þinn þic biðiande Sa hinn riki herra 
        oc
        hofðingi het henni sua mykit 
        oc
        sua oft bað hann hana miskunna ser at hon fæsti honum asta vilia hans en hann iattaðe hænni sialfan sec 
        oc
        gaf þa huart 
        tvægia þæirra oðru samband sitt með umskifti fingr gulla sinna 
        oc
        fæsti huart oðru oruggan trygglæik upp a tru sina 
        oc
        hælldo þau væl handsol sin með tryggri ast 
        oc
        stoð þa mioc lengi sua buet astar þokke þæirra sua at æigi kom upp fyrir aðra menn En huerio sinni er þau sotto stæfnu fundar sins þa let sa hinn riki herra gera hirðliði sinu kunnegt at hann var bloðlatenn 
        oc
        varo þa byrgðar allar hurð svæfnloftanna 
        oc
        var engi sua diarfr at þar þorðe at koma nema æftir honum være sænt En um nætr kom hon til hans 
        oc
        um nætr for hon fra honom er hon unni sua mikit En rikis stiore herrans hellt vel 
        oc
        virðulega allt hirðlið hans 
        oc
        gærðe orskurð allra mala 
        oc
        saka þæirra er sættar varo hann unni þessare fru mioc længi sua trygglega at æigi var hugr hans a annarre þui at hann villde ænga pusa ser 
        oc
        mællti at ængi skylldi þæss geta En raðgiofum hans 
        oc
        vinum mislikaðe þat miok 
        oc
        sagðo þat vera mykit urað 
        oc
        rœddo þæir slikt sua openberlega at kona ræðes mannzens hœyrði roð þæirra oc rœðor oftsamlega 
        oc
        likaðe hænne þat allilla þui at hon ottaðezc þat at hann myndi fyrir lata hana 
        oc
        at hon myndi tyna ast hans oc felaglegom vilia SIðan sem hon matte at komazt at rœða við hann 
        oc
        gera honum giarna slikt bliðlæte sem hann girnntizc kossa 
        oc
        halsfong 
        oc
        likams losta þa stygðizc hon honum 
        oc
        rygðizc 
        oc
        gærðizc sua harmsfull at hon gret undarlega mioc sua at hon higsti af sorg 
        oc
        grate Sem herra ekuitan spurði hana hui er hon let sua rygglega 
        oc
        huat hænni var 
        oc
        huerr slikan harm vakte hænni Þa svaraðe hon Ec græt sagðe hon saker þin 
        oc
        okkarrar astar þui at ast okkor man snuask mer i mykinn harm 
        oc
        angr Ec væit at visu sagðe hon at þu mant kono pusa en ec man vera þa hatað 
        oc
        hafnað huat man þa verða af mer er ec em fyrir laten af þer Ec scal þa siolf fyrir
         fara mer þui et ec se mer enga huggan þa er skiotare luki minum harmum en dauðann ÞA suaraðe henni ekuitan af mykilli ast Hin friðasta unnasta minn sagðe hann Ottazk allz ækki Vit þat at sonnu 
        oc
        tru at fullo ef herra þinn lykr nasom 
        oc
        sinom dagum þec skyllda ec gera fru 
        oc
        drotnengo allz mins rikis valldz 
        oc
        hirðliðs allra minna æigna 
        oc
        kastala þægar sem hon hafðe hœyrt þa þakkaðe hon honum goðvilia hans með mikilli avusu 
        oc
        mællt Ef þer herra trygguið mer At þer skuloð æigi fyrir lata mec saker annarrar þa man ec skiott þatt sysla 
        oc
        alæiðis koma at minn herra se dauðr þui at litið er fyrir þui ef þer vileð tia mér 
        oc
        sam þykkiazt Hann svaraðe hænni at hann scal giarna þat gæra sem hænni likar 
        oc
        hon vill hava sagt honom æftir mætti sinom huart sem þat kann snuazt til illz eða goðs HErra sagðe hon ef yðr likar þa fareð a væiðar i væiði mork vars fylkis þar sem optazt sit ec 
        oc
        kom i kastala mins herra at huilazc 
        oc
        skulo þer þar yðr bloð lata Eftir hinn þriðia dag bloðlaz scalltu laugazt En minn herra scal þa 
        
         oc
        
        laugazt 
        oc
        með þer bloð lata Seg honum at hann hallde þer fyrir huetvitna framm dælan felagscap En ec man lata gera laugarnar 
        oc
        lata fœra laugarnarkæren i svæfnhusit 
        oc
        þa scal ec lata gera laugena i sialfs hans kere sua hæita 
        oc
        vællande At engi er sa livande maðr ef hann kœmr i sua buna laugena at hann scal æigi soðen vera 
        oc
        mæiddr þa er hann hævir i sæzc kæret 
        oc
        hann dauðr 
        oc
        soðenn sændið æftir yðrom monnom 
        oc
        hans vinum synið þa 
        oc
        sægið ollum með hueriom hætte er hann er dauðr i laugænne at uvarom þæim 
        oc
        braðom dauða HErra ekuitan iatte henni 
        oc
        samþyktizt at hann scal at visu gera þat sem hænnar vili er til A hinum þriðia manaðe kom ekuitan þangat i væiði morkena 
        oc
        let ser þar bloð 
        oc
        þo æigi til hæilsu 
        oc
        hugganar hælldr til ugævo 
        oc
        ukomennar uhamengiu 
        Oc
        at hallda honum felagscap þa let bloð með honum ræðis maðr hans Eptir hinn þriðia dag bloðlázz kuazc hann vilia laugazc 
        oc
        þat villdi 
        oc
        ræðes  maðr hans Oc þa mællte 
        oc
        herra hans Vit skolum kuað hann baðer saman laug hava sua sem bloðlát Herra sagðe hann sua hævi ec ætlat sem þer vilið Fru hans gecc um laugar gærð oc let bua huartvæggia kæret annat með vællande vatne er hon ætlaðe boanda sinom en annat herra sinom þat er var með vormu vatne eftir mundangs hove En sa hinn dugande ræðes maðr var arlla upp staðenn 
        oc
        ut gængenn at skemta ser en fruen kom þa 
        oc
        rœdde við herra sinn 
        oc
        logðuzt þa bæðe saman i rækkio ræðes mannzens 
        oc
        skæmtaðo ser 
        oc
        leko sua sem þæim likaðe þau leto vorð hia hurðenne mær æin gætte duranna Sem ræðesmaðr kom aftr þa gecc hann þegar þangat 
        Oc
        er hann villde upp skiota hurðenni þa hellt mæren lokonne en hann laust hana af ræiði 
        oc
        skaut upp hurðenne með ollu afle 
        oc
        læit hann þa hærra sinn 
        oc
        kono sina bæði i æinni ræckio herra hans þægar sem hann læit hann komande 
        oc
        at fela synd sina 
        oc
        svivirðing hins þa gaðe hann æigi fyrir at sia 
        oc
        liop sem skiotazt i þat kæret er vællande vatnet var i skyrtu æinni klæddr 
        oc
        skolaus do þægar 
        oc
        soðnaðe allr Nu er hann tekinn i sialfs sins gilldru 
        oc
        aftr snuen a hann sialfs hans illzka en hinn hæill 
        oc
        væl halldenn er hann ætlaðe at dœyða En ræðes maðrenn fann þægar þat sem títt var um herra hans 
        oc
        vissi þa at sonnu at þau hofðu raðet honum dauða hann græip með skunda kono sina 
        oc
        skaut hænni at hofði ovan i kæret 
        oc
        luku þau þar bæðe sinu svikafullu livi mæð værðugum hætti EN sa er rett kann at skynia 
        oc
        skynsemd hævir rett at skilia af þessarre sogu ma hann sannfrœðazc at sa er oðrum gærer svik 
        oc
        ætlar dauða ma fyrr giallda sinnar illzsku en hann megi þæim fyrir koma er hann villdi giarna illt gera EN sa er þessa bok norrœnaðe ræðr ollum er þessa sogu hœyra 
        oc
        hœyrt hava at þeir girnizc alldregi þat er aðrer æigu rettfengit huarke fe ne hiuscaps felaga ne ovunde alldre annars gott næ gævo þui 
        at
        guð skipar lanom sinom sem hanum synizc Gæfr þæim er hann vill gævet hava fra tekr þæim er illa nyta æða ælligar at ræinsa þa 
        oc
        rœyna sem hinn hælga Jobb Girnizc 
        oc
        ængi at auðga sec af annars dauða þui at marger dœyia þæir fyrr illum dauða er oðrum æfna 
        oc
        ætla skiotan dauðan þui at guð yvir vaker misværkum mannanna 
        oc
        ser ill vilia þæirra snyr upp a þa sialfa þær illzskur er þæir oðrum gilldra Guð er vornn 
        oc
        varnaðr gnog gæva 
        oc
        urugg gæzla saklausra 
        oc
        mæinlausra ryðr skiott 
        oc
        af þæim rindr uvini 
        oc
        umsætr 
        oc
        allzskyns Girnizsk 
        oc
        alldrægi at gera þæim svik ne svi 
        virðingar er yðr gera tign 
        oc
        þionosto sœmder 
        oc
        sama þui at þæir ero dalegstir i þæsso livi en væslastir i oðru livi er giallda illt fyrir goð vilia i þesso livi Ef þer vitið 
        oc
        kænnið yðr sækkia við guð i mæinum 
        oc
        misverkum til þæirra er yðr þionat hava 
        oc
        yðr tignat bœteð við þa eða þæirra arva er skylldaster ero ef hinir ero brott tækner mæðan er þer haveð tima 
        oc
        frælsi þessa lifs þui at ækki tær þæim i æilivu livi er hafna at bœtazc i þæsso livi Ecki tæði þæim hinum Rika manne er syniaðe hinum hælga lazaro likþram brauðmola borðz sins þa er hann bað hinn hælg abraham miskunnar ser i pinslum at lazarus skyllde kœla brænnande tungu hans 
        oc
        þa hann æigi Hann villdi 
        oc
        at brœðr hans hylpizt er æftir hann lifðu 
        oc
        tæðe honum huarki fyrir þui hialp honum allz ækki i æilivu livi þat sem hann bað 
        oc
        villdi at hann hafnaðe at nyta frælsi lifs mæðan er hann hafðe 
        oc
        mætte Til slikra mællti hinn hælgi augustinus þetta Quia cum potuit homo benefacere noluit inflictum est ei non posse cum uelit SEð vinir guðs Ekuitan Rikr herra 
        oc
        agætr hofðingi svæik 
        oc
        svivirði hinn villdasta vin sinn æigin þion sinn ræðes mann allz rikis sins er hanum þionaðe 
        oc
        hann tignaðe með goðom raðom 
        oc
        rettom raðom 
        oc
        rœðom með starve sinu 
        oc
        stiornn 
        oc
        af honum tok allan vanda æftir rettom logum 
        oc
        landz siðum hann or skar ollum vanda malom at herra hans skylldi ver frials fyrir ollum ahyggiom En herra hans svæik hann 
        oc
        sviuirði puso hans 
        oc
        samþyktiz dauða hans En hans fals pusa er slæit við guð 
        oc
        hann handsol sin 
        oc
        saker mæiri tignar er hon girntizc 
        oc
        til sa bio æignum pusa sinum svik 
        oc
        dauða En varr hinn riki drottenn varðe þann er saclauss var 
        oc
        aftr snere svikunum a þau er svikin gærðo 
        oc
        sæk varo Þui at þenna dom hafðe guð longu aðr dœmt 
        oc
        upp sagt i orðum hæilagra maNna Sua sannar hæilagt bokmal Omnis iniquitas in suum redi bit auctorem Nu þo at þætta have gorzt i fyrnskunni 
        oc
        þo at þetta se fornn saga þa ognar hon verandom 
        oc
        viðr komandom allum er i svikum 
        oc
        illzsku likar at bua þui at huetvitna þat er illt er kann at ændr nyiazc þo at i fyrnskunni gærðizc þui var þetta með skynsamre snilld sannlega mællt Rumor e ueteri faciet uentura timeri Cras poterunt fieri turpia sicut heri 
        Oc
        lykr her nu sinu ærendi sa er bok þessare sneri En brættar a brætlandi þar sem þetta gærðizc sua sem boken hævir talt upp gerðu ekuitans lioð i strænglæikum huersu hann lauk livi sinu 
        oc
        su með honum er hann unni sua miok ser 
        oc
        hænni til dauða Equitanus rex fuit sed silenda est dignitas ubi nulla bonitas sed finis iniquitas Bisclaretz lioð er her NV með þui at ec viðr læita at gæra 
        oc
        sægia yðr lioða oc
         strænglæiks sagur þa vil ec æigi glœyma Bisclaret Bisclaret var æinn Riddare vaskr 
        oc
        kurtæiss vapndiarfr 
        oc
        oflugr Bisclaret het hann i bræzsko male en norðmandingar kallaðo hann vargulf I fyrn 
        skonne matte hœyra þat sem optsamlega kunni gerazc at marger menn hamskiptauzt 
        oc
        vurðu vargar 
        oc
        biuggu i morkum 
        oc
        i skogum 
        oc
        þar atto hus 
        oc
        Rik hibili En vargulfr var æitt kuikuændi mæðan hann byr i vargs ham þa slitr hann i þæirre œðe menn ef hann nær 
        oc
        gærir mikit illt hann lœypr um skoga 
        oc
        um mærkr 
        oc
        þar byr hann mæðan hann i þæim hame Nu læt ec þat standa sua buet þui at ec vil sægia yðr fra Bisclaret I brætlande bio dyrlegr maðr hinn sœmelegste 
        oc
        hinn lof
        sælasti yvir alla hans maka gafugr Riddare hællt sec væl 
        oc
        Rikulega 
        oc
        var hinn kæraste sinom herra vinsæll 
        oc
        goðviliaðr allum gronnum sinum þesse pusaðe æina friða kono hoska 
        oc
        vel siðaða 
        oc
        unni huart þæirra oðru Nu var æinn lutr sa er hænni var mæst til angrs at hon misti hans þria daga fulla i huerri viku sua at hon vissi æigi huært er hann for eða huar hann var komenn 
        oc
        ængi af hans monnum kunni nokot at sægia af honum Einn dag sem hann var hæim komenn 
        oc
        i holl sinni bliðr 
        oc
        glaðverr þa spurði hon hann æftir Herra sagðe hon hinn friðaste unnasti Ec villda giarna spyria yðr æins lutar ef ec þœrða 
        oc
        þer æigi fyrir kunnið þægar sem hann hœyrði orð hænnar þa halsfaðmaðe hann hana 
        oc
        dro hana til sín 
        oc
        kysti 
        oc
        mællti til hænnar Vnnasta sagðe hann spyr þess er þu villt Engi lutr er sa er þu villt vita 
        oc
        mer er kunnegr er ec scal æigi sægia þer með sonnum goðvilia þat væit tru min herra minn sagðe hon nu hævir þu mioc huggat mec herra sagðe hon Ec em þa iafnan rygg 
        oc
        rædd 
        oc
        i miklum angre um daga þa er ec missi yðar 
        oc
        oll em ec hugsiuk 
        oc
        harms full 
        oc
        ottomk ec miok at ec tyna þer nema þer huggið mec skiott þa fæ ec dauða af þessom harme Nu hinn kærasti unnasti sagði hon ec bið þec sua sem þu villt gæta lifs mins þa sæg mer huert er þu ferr 
        oc
        huar þu ert 
        oc
        i huæim stað þu býr þui at ec ottumk at þu unnir nokkori kono hia mer 
        oc
        ef sua er þa er tu fœlltr 
        oc
        villtr 
        oc
        ec svivirð 
        oc
        dauðven af þessom harm FRu sagðe hann miskunnið orðum yðrom þui at mer man værða at skaðe 
        oc
        mæin ef ec sægi yðr Ec man þa tyna ast þinni 
        oc
        fyrir koma sialfum mer sem hon hafðe orð hans hœyrt þa villdi hon með engom kosti sua buit lata vera hælldr lokkaðe hon hann 
        oc
        mœdde sua lengi með bœnom 
        oc
        bliðlæti at hann gærðe hænni kunnegan allan sinn atburð 
        oc
        mællte fru sagðe hann Ec hamskiptumk 
        oc
        lœyp ec um morkena æinn saman þar sem hon er þykkazt 
        oc
        livi ec við dyra holld þæirra sem ec dræp Sem hann hafði allan sinn at burð talt hænni þa spurði hon hann þægar huart hann gengi klædr æða nœkkuiðr fru sagði hann nokkuiðr lœyp ec herra minn sagðe hon huar ero þa klæði yðor fru sagðe hann þat vil ec ængom sægia fyrir þui at ef klæði min være fra mer tækin 
        oc
        vissi nokkor huar er þau lægi þa væra ec Jafnan i þæim ham 
        oc
        alldregi fenga ec huilld ne ró æða aftr kuamo i mannz ham fyrr en klæði min være mer aftr fengin 
        oc
        vil ec engom segia huar ec hirði þau þa suaraðe hon herra minn ec ann þer fyrir huetvetna framm þat er J er hæimenom Engan lut samer þer at lœyna mec fyrir þui samer þer æigi at hava illa grunsæmd eða nokkornn tortryglæik a mer þa være mer at sonnu engi ast a þer ef ec villda svikia þek Seg mer 
        oc
        ottazc allz ækki Seg mer 
        oc
        man þer gagn af standa 
        oc
        gæva Sua længi 
        oc
        miok lokkaðe hann bliðlæti hænnar 
        oc
        sua vel likaðe honum bœn hænnar at hon fiaraðe hann uppi 
        oc
        stoðsk hann æigi blið læti hænnar ne lokkan 
        oc
        sagðe hann hænni allt 
        oc
        mællti FRu sagðe hann þar i skogenom hia vægenom þar sem ec em van at ganga er æin fornn kapella er mer hævir mikit gott gort 
        oc
        þer oftsamlega gagn 
        oc
        hiolp fengit þar er stæinn æinn skorenn Jnann holr hia runni æinum þar legg ec klæði min mæðan ec em uti til þess er ec fær hæim aftr Sem þesse fru hafðe hœyrt þæsse hin kynlego tiðendi þa oskraðe hon 
        oc
        ottaðezc þenna at burð 
        oc
        ihugaðe hon þa með listugu at hygli huersu hon skylldi skiliazt við hann sua at hon lægi æigi hia honom oftarr Nu var æinn Riddare i þui fylki er længi hafði unnat hænni 
        oc
        lengi bæðet hænnar 
        oc
        oft læitat at fa vilia hænnar til munugðar sinnar Margar giafer Rikar gævet hænni 
        oc
        miok þionat hænni en hon hafði allz ækki unnat honom 
        oc
        enga bœn hans iatt honum En nu sændi hon til hans sændimann sinn 
        oc
        sneri ollum hug sinom til hans 
        oc
        mællti a brævi til hans Unasti vær nu fæginn bliðr 
        oc
        glaðr þui at þat er þu hævir lengi i valkazt þa væiti ec þer nu ast mina 
        oc
        likam minn þu scallt gera mec unnasto þina hann þakkaðe hænni morgum þokkum 
        oc
        viðr tok tru hænnar 
        oc
        trygðar fæstum 
        oc
        þui nest tok hann æið af hænni at hann skylldi uruggr um væra 
        oc
        bua uræddr SEm formali þæirra oc felagskapr var gorrr þa let hon upp alltt 
        oc
        sagðe honom giorsamlega þat sem bonde hænnar hafðe sagt henni huerssu hann skifti ham sinum 
        oc
        huert hann for 
        oc
        huar hann var meðan hann var i vargs ham Hon gærðe hanom alla luti þessa kunnega 
        oc
        siðan visaðe honom til mar karennar 
        oc
        sagðe honom huar klæðe hans lago 
        oc
        at hann skylldi hava þau hæim með ser mæð þæssom hætte var herra bisclaret svikinn 
        oc
        illa halldenn af Jllzsko kono sinnar 
        oc
        fyrir þat at hann huarf sua oft i brott þa hugðo aller at hann være nu at ollu tyndr 
        oc
        var þa huærvetna æftir honum spurt 
        oc
        læitat hans 
        oc
        kunni ængi fra honum at sægia 
        oc
        fannz hann huærgi 
        oc
        fyrir þui var hann skiott glœymðr sem sa er dauðr er Þa biuggi sa kono hans er lengi hafði hænni unnat 
        oc
        stoð nu sua tolfmanaðe allt til þæss er konongrenn for at væiða i hina somu mork er er Bisclaret i var Ðægar hundarner varo lœystir þa funnu þær Bisclaret 
        oc
        raku hann aller allan dag hundar 
        oc
        væiði menn sua at þæir hofðu nalega tækit hann 
        oc
        slitit 
        oc
        dræpet sem hann kændi konongenn þa liop hann þægar til hans at biðia ser miskunnar sem hann kom at honum þa lagðe hann baða fœtr i kne konongsens 
        oc
        kysti læggi hans 
        oc
        fœtr SEm konongrenn læit hann þa ræddæzk hann miok 
        oc
        kalla miok a sina menn herrar sagðe hann skyndit hingat 
        oc
        set huat undr her er til Þetta kuikuendi hævir mannz vit litillæzc 
        oc
        biðr miskunnar rækeð aftr hundana alla 
        oc
        gætið at ængi liosti ne mæin gere þui þætta dyr hævir skyn 
        oc
        skilning 
        oc
        kænnir mek at visu sua sem ec hygg þessu dyri gæf ec grið 
        oc
        frið minn 
        oc
        vil ec ækki hær væiða daglangt Þui nest snæri konungrenn hæim en Bisclaret fylgði honum 
        oc
        sem nest matte hann 
        oc
        vill ængom kosti skiliazt við hann 
        oc
        hafðe konongrenn hann með ser til kastala sins 
        oc
        unni honum 
        oc
        likaðe honum æinka vel þætta dyr 
        oc
        bauð hann allre hirð sinni at ængi skylldi mæin gera ne liosta dyr hans sua sem þæir villdi hava vinatto hans þui at hann hafði alldregi fyrr þuilikt dyr sét 
        oc
        fyrir þui þotte honum kynlegt 
        oc
        varðvæitte með myklom kærlæik goðom vistum 
        oc
        hinum villdasta drykk 
        oc
        gætto aller þess er konongrenn bað at vera væl við dyret 
        oc
        var þat Jafnan með bæzstum Riddarom þæim er konongenom varo kærastir 
        oc
        suaf hueria nott hia konongs rækkio 
        oc
        var þetta dyr huerium manne kært er i hirð konongsens var Hueriu sinni 
        oc
        er konongr for hæiman þa fylgði dyret konongenom 
        oc
        fann þa konongrenn at dyret unni honum Sua var þat kurtæist 
        oc
        hogvært 
        oc
        miuklynt 
        oc
        goð viliat 
        oc
        alldri angraðezt þat við menn oc ængom gærðe þat mæin þui likaðe þat væl ollum NV er um þann at burð þui nest at rœða konongrenn gærði rika væizlo at tigna æina hotið kononglega 
        oc
        stæfndi til ollum Riddarom 
        oc
        rikom monnum 
        oc
        vinum sinum er æigner 
        oc
        Riki 
        oc
        sœmder helldo af honum at koma 
        oc
        tigna hotið hans 
        oc
        þiggia væizlu hans En i fylgð 
        oc
        fiolða þæirra þa kom sa riddari er fenget hafðe kono Bisclaret Rikolega klæddr 
        oc
        Riddaralega En æigi kom honum þat i hug at hann myndi þar finna sua ner ser 
        oc
        nalægan Bisclaret Sem hann kom i konongs holl 
        oc
        Bisclaret hafðe kænt hann þa liop hann at honum 
        oc
        græip hann með tonnum 
        oc
        kastaðe hann til iarðar 
        oc
        myndi þa hava bitit hann 
        oc
        slitit 
        oc
        ubœtelegt mæin gort honum ef æigi være konongrenn er kallaðe 
        oc
        hæitaðezc við hann A þæim sama degi væitti hann honum annat at laup 
        oc
        æf hann væri æigi hæftr þa myndi hann sua rettlega hava hæfnt sin at allz ækki myndi a hava skort Þetta þotte ollum kynlegt 
        oc
        undraðo aller miok i konongs holl 
        oc
        hirðliði 
        oc
        mællto þa flæstir huat þæsso myndi gægna þui at hann let alldregi sua fyrr at ængom manne Jnann hirðar ne þæim er þannog varo komandi 
        oc
        rœddo þa at hann man þetta æigi hava gort saklaust at visu kuaðo þæir hævir þesse riddare nokot mæinat honom 
        oc
        misgort við hann at hann synir honom mæira grimlæik en engom oðrum þæim er her hævir fyrr komet 
        oc
        villdi giarna hæfna sin æf hann mætte 
        oc
        stoð sua buit at þui sinni Nu sem konongreN hafðe Rikolega væitt væizlu sina 
        oc
        tigurlega halldet hana þa tok sa hinn mykle fiolde Jarlla 
        oc
        lændra 
        oc
        manna 
        oc
        Riddara lœyvi af konongenom hæim at fara En i brott ferð þæirre var sa Riddare fyrst allra er Bisclaret villdi bita fæginn at hann brott komsk 
        o
        c
        var þat æigi kynlegt at Bisclaret villdi sin a honum hæfna er clæðe hans tok sua at hann mætte æigi ham sinum skifta aftr NU var þess litil stund a millum at þesse hœyverski konongr for oðru sinni a dyra væiðar i þessa somu mork er hann dyret i fann en Bisclaret fylgðe honum Um kuælldit sem konongrenn kom silla or morkenne þa var tekit honum Rikt hærbærgi i þui hinu sama fylki Sem kona Bisclaret fra 
        oc
        vissi at konongrenn var þar þar komenn þa klæddezt hon sem pruðlegazt 
        oc
        um morgenenn kom til konongsens at hitta hann 
        oc
        let fœra honum með ser margar rikar 
        oc
        fagrar forner En þægar sem Bisclaret sa hana þangat komande þa gat æigi halldet honum 
        oc
        ængi hæft hann hann liop at hænni sem oðr væri 
        oc
        matto aller sia huersso væl hann hæfndi sin hann upp ræistizc 
        oc
        ræif af hænni klæði sin ænga suivirðing matte hann mæire gera hænni Þa hæitaðozc  aller við hann 
        oc
        myndo þæir hava bart hann ef æigi være þar æinn hygginn maðr er mællti til konongsens Hærra kuað hann lyðit þui er ec vil rœða til yðar þetta dyr hævir miok lengi með oss veret 
        oc
        huerr sem  æinn varra manna hævir oftsamlega set þat 
        oc
        gengit ner þui bæði nætr 
        oc
        daga en alldri syndi þat grimlæik ne alldri ængom manne ufrið fyrr en kono þessare er her siom ver komna þat væit guð 
        oc
        tru mín at fyrir huetvitna hævir hann nokkora sok 
        oc
        ræiði a hænni sua a bonda hænnar þæssa kono atte sa Riddare er yðarr var hinn kæraste vinr en nu er miok langt siðan er menn hava sua mist hans at engi væit huat af honum er orðet 
        oc
        allz ækki hovum af honum frægit Takeð þessa kono 
        oc
        lateð œngia henni til þess er hon upp sægi hui þetta dyr hatar hana hon man syna þat sem hon til væit Marga kynlega at burði havom ver her set i Brætlandi konongrenn lyddi 
        oc
        sam  þyktizt þægar rœðo 
        oc
        raðe hans þui at hann var hinn hyggnasti raðgiafa hans let hann þar hallda Riddaranom er fængit hafðe hænnar en hana let hann setia æina ser 
        oc
        þrœngia hænni sua mioc at sakar astsemdar 
        oc
        ognar konongs þa upp sagðe hon allt þat sem til var um hinn fyrra bonda sinn huersu hon 
        oc
        hann toko fra honum klæði hans 
        oc
        huersu hann taldi hænni alla at burði sina huersu hann hamskiptizk 
        oc
        huert hann for 
        oc
        sagði at siðan er hon let taka klæði hans fra honum þa var hann huergi seenn þar i fylkino hyggr hon at visu 
        oc
        tryr at sonnu at þetta dyr se Jvanar laust boande hennar 
        oc
        herra þa krafð konongrenn klæði 
        oc
        gangværiu hans af hænni 
        oc
        kuaðsk at visu vilia hava huart sem hænni likar eða mislikar 
        oc
        let hann þa hana aftr bera bunað hans en konongrenn let þægar bæra til hans 
        oc
        villdi hann ækki til siá er fyrir hann var lagðr þa mællti hovuð raðgiafe konongs til hans i æin mæle sa er fyrr hafðe raðet honum um Bisclaret herra sagðe hann æigi gere þer nu rétt alldregi man hann her taka klæði sin i augliti yðru ne or ganga ham sinum fyrir sua morgum monnum þer seð huat til gængr honum þykkir skomm 
        oc
        suivirðing at skæpnu sinni latið læiða hann æinn saman i svæfn hus yðart 
        oc
        bunað hans með honum 
        oc
        latið hann vera æinn saman miok langa stund konongrenn sialfr læiddi hann i svæfn lopt sitt 
        oc
        byrgði sialfr 
        oc
        læsti allar hurðir yvir honum Sem nokkor stund var liðin þa gæcc konongrenn aftr 
        oc
        fylgðo honum tvæir Jarllar 
        oc
        er þæir kuamo i svæfn loftet þa fundo þæir Riddara klæddan ollum bunaðe sinom sofande i rækkio sialfs konongsens þægar sem konongrenn læit hann þa skundaðe hann at honum 
        oc
        lagðe hendr um hals honum 
        oc
        kysti hann morgum sinnum sua var hann feginn af fundi hans SEm þetta var sua buit þa gaf konongrenn honum myklo mæira en hann hafði aðr 
        oc
        ver kunnum yðr at sægia þa rak konongr brott or þui fylki kono hans 
        oc
        gærðe hana utlæga um alla hænnar lifdaga 
        oc
        fylgðe hænni sa er fengit hafðe hænnar þui at hon svæik bonda sinn fyrer saker hans Siðan atto þau morg born 
        oc
        varo oll auðkænd Margar konor komo af hænni 
        oc
        hænnar afspringi en allar varo afnæfiaðar 
        oc
        næflausar Nu finnzc æigi þat at san nare se þesse at burðr en ver hovum yðr sagt þui at mart gærðezt kynlegt i fyrnskonne þat er ængi hœyrir nu gætet EN sa er þessa bok norrœnaðe hann sa i bærnsko sinni æinn Rikan bonda er var hann hamskiftisk stundum var hann maðr stundum i vargs ham 
        oc
        talde allt þat er vargar at hofðuzt mæðan er fra honum ækki længra sægiande En brættar gærðu lioð Bisclaret af þæssare sogu er þer havet nu hœyrt Laustiks lioð er her NU vil ec sægia yðr æinn at burð af huæim brættar gærðu æitt strænglæiks  lioð 
        oc
        kalla þæir þætta lioð laustik sua er kallat i bræzko male en i volsku russinol en i ænsku nictigal En þat er æinn litill fugl er þægar sumra tækr þa syngr hon 
        oc
        gellr um nætr sua fagrt 
        oc
        miori roddu at yndelegt 
        oc
        ynnelegt er til at lyða I Þui fylki a brætlande er hinn hælgi mallo huilir er æinn Rikr 
        oc
        frægr herra 
         bœr
        i þessom bœ bioggu tvæir Riddarar 
        oc
        atte huarr þæirra sinn garð annarr þæirra var kuangaðr friðre 
        oc
        fagre kono hyggenne 
        oc
        hœværskre en annar ollum kunnegr 
        oc
        auð latinn dugande monnum 
        oc
        sinum Jafningum Þessi hinn ungi Riddare unni kono granna sins sua miok 
        oc
        lengi bað hann hænnar 
        oc
        sua mikill goðlæikr fanzk hænni með honum at hon unni honum yvir huetvitna framm Or þui svæfn lofti er hon i svaf matte hon rœða við unnasta sinn þa er hon stoð eða sat i lofte sinu 
        oc
        sua hann til hænnar or sinu lofte 
        Oc
        þat þæim æigi mislikaðe þui at þau varo bæði i myklo hœglifi nema þat at æins at þau matto æigi saman koma sem þau giarna villdu Mæð þæim hætti ælskoðost þau længi Nu æinu sinni sem sumra tok þa tok laustik at syngia með hinum fægrsta song 
        oc
        kallaðe maka sinn til astar auka undir viðar  laufom 
        oc
        blomum Sa er þa var ælskandi matte miok i huga af fuglanna songum þat er honum likaðe at ælsca fyrir þui at Riddarenn var astbundinn fæsti hann hug sinn i songum fuglanna sem þar være allt þat er honum likaðe at hava 
        oc
        gaðe hann með ollum hug songanna fuglanna er huatto hann til astanna En fruen er hann sua miok unni þa sa at hævi unnasta síns I tunglskineno þa er herra hænnar var sofnaðr þa stoð hon upp or rækkiu hans 
        oc
        klæddizt skikkiu sinni 
        oc
        gecc at standa hia glygginom þui at hon vissi at unnasti hænnar stoð oðrum mægin i oðrum glugg 
        oc
        hafðe þui likt lif sua at hann vakte driugast alla nottena 
        Oc
        bar þa sua at af oftsamlegre uppstoðu hænnar at herra hænnar 
        oc
        bonde ræiddezc 
        oc
        asakaðe hana miok horðum orðum 
        oc
        spurði hana hui hon upp stoð 
        oc
        huert hon gecc Hon suaraðe honum herra minn kuað hon Engi maðr er sa lifande þæssa hæims ef hann hœyrir lœystik hinn litla fugl 
        oc
        hans rodd huersu fagre roddu hann syngr nottena alla at hann ma æigi huggazt 
        oc
        glæðiazt af sua fogrum songum sem hann syngr fyrir þui kuað hon gecc ec til glygsens 
        oc
        stænd ec þar lyða fogrum songum hans 
        oc
        sœtom 
        oc
        vil ec ængom koste kuað hon yðr þuisa lœyna længr SEm herra hænnar hafðe þætta hœyrt þagðe hann af angre 
        oc
        mœðe 
        ræði
        Oc hugði hann at hann skylldi at visu svikia laustik með nokkorum velum 
        oc
        sagðe hann suæinum sinum 
        oc
        gærðu þæir þægar rað 
        oc
        gilldrur at væiða laustik 
        oc
        fæstu þæir þa lim 
        oc
        gilldru a huern kuist allra viða er i var garðenom sua at þæir toko þa laustik um siðir 
        oc
        fengo hann kuikan herra sinom 
        oc
        husbonda En hann þægar gladdezc mioc 
        oc
        fagnaðe at hann hafðe fengit fuglenn 
        oc
        gecc hann þægar i svæfnburet 
        oc
        mællte Fru sagðe hann kom hingat 
        oc
        rœð við oss ec hævi nu svikit laustik þinn saker þæss er þu hævir hueria nott valkat þec 
        oc
        lengi vakat Sem fruen hafðe skilt orð hans ræiddezc hon 
        oc
        rygðizc 
        oc
        bað herra sinn at hann fae hænni fuglenn En þægar hann af ræiði sinni 
        oc
        kastaðe honum dauðom a briost hænni sua at hann bloðgaðe linkyrtil hænnar af fuglenom dræp nom þa tok fruen upp lik fuglsens 
        oc
        græt hon þa mioc 
        oc
        bolvaði ollum þæim er svikum laustik volldu 
        oc
        ollum þæim er snorur gærðu at svikia 
        oc
        taka laustik Siðan tok hon gullvofet pell 
        oc
        vafðe þar i lik lostik 
        oc
        likam 
        oc
        þar um huærfis saumaðe hon gyllta bokstafe at hænne var harmr 
        oc
        hugsott at dauða hans þui nest kallaðe hon æinn svæina sinna er hon bæzt truði 
        oc
        bauð honum at bera sua buet fuglenn unnasta sinum 
        oc
        at hann sægðe honum huersso herra hænnar svæik fuglenn 
        oc
        at hann tæle unnasta hænnar sinn harm 
        oc
        hugsott um þænna at burð 
        sem
        Svæinnenn kom til hans þa fœrðe hann honum fuglenn 
        oc
        sagðe honum allt þat sem fru hans hafðe boðet honum En hann hinn kurtæisazti RiddaRi harmaði mioc at laustik var sua af aufund 
        oc
        illgirnd svikinn 
        Oc
        let þægar bua hænni ker af gulli 
        oc
        læsa með gullego loke 
        oc
        let i sætia dyra gimstæina um huervis með fogrum hætti 
        oc
        myklom haglæik 
        oc
        læsti laustik i þesso kære Þesse atburðr for um allt brætland 
        oc
        gærðo brættar af þæssom at burð strænglæik þann er þæir kalla laustik lioð þess strengleicr heitir i volsku mali desire en i norrœnv tilfysilegr NUg vil ec a leggia 
        oc
        gaumgæfa at minnazc æins at burðar af huæim þæir um þa daga varo gærðu til minnængar fagran strænglæik i allzkyns lioða talum Gigium 
        oc
        Simphonum 
        oc
        er þæsse strænglæikr kallaðr i volsku male desire en i Norrœno til fyselegr er sua var fagr 
        oc
        sœtr at ængi um hans daga fanzc honum friðari A skotlande er menn kalla kalatir nér þar sem hæitir huitiskógr hia havi hinu mykla er uttan at gengr Þar er 
        oc
        su hin gula kapella er aller þæir er set hava sægia hina friðasto ÞAr bio forðum æinn Riddari hinn frægasti i sinu fostr lande Allar þær æignir er hann atte hellt hann af frannz konongi hann var kuangaðr sua sem hann villdi œskia 
        oc
        unni hann mioc fru sinni þui at hon var frið 
        oc
        hin hygnasta en þat æitt var þæim misfallet i at þau atto allz ækki barnn fyrir þui lifðu þau með harm 
        oc
        hugsott oc baðo þau oftsamlega guð at hann skylldi hugga þau 
        oc
        gæva sun eða dottur 
        oc
        miskunna þæim Eina nott sem þau lago i rækkio þa mællte fruen við pusa sinn herr minn kuað hon ec hævi sannfrægit 
        oc
        oft hœyrt at fyrir sunnan ænglandz sió i provenz fylki er æinn dyrlegr hæilagr maðr er rikir menn með pusom sinom til fara hann er sua mattogr með guði at aller þiggia bœner sinar af honum er a hann hæita um þætta i sinum þurftum huæðan sem þæir ero ner eða fiarre aller af honum þiggia þat er þæir þaksamlega biðia sua hævir guð iatt honum 
        oc
        gævet honum mattoga gævo 
        oc
        allra hællzt þæirrar bœnar er biðia ser born eða retta arfa at hann hævir morgum um þetta holpet sua sem mer er at sonnu sagt 
        oc
        nokkorer af þæim er mer ero kunnegir Herra minn kuað hon bums 
        oc
        forum yvir ænglandz sió til þess hins halæita hæilags mannz herra hænnar Jattaðe hænni þess er hon bað Siðan bioggu þau færð sina 
        oc
        foro þa skyndelega yvir ænglandz  sio 
        oc
        sændo siðan til hins hælga Egidíí liknæskio æina af gulli er stoð .x. mærkr gullz offraðo þau a allteri sancti Egidíí 
        oc
        baðo gæva ser sun eða dottur Sem þau hofðo lokit bœn sinni þa snerozt þau aftr 
        oc
        foro hæim i fostrland sitt En fruen var ulett með svæinbarne fyrr en þau kœme hæim 
        oc
        varð af þui pusi hænnar glaðr 
        oc
        mioc bliðr 
        oc
        feginn Sem burðartimi pusu hans kom þa let hann kalla sun sinn til fysilegan af þui at þau hafði lengi til fyst barnn at æiga er ækki hafðu fyrr att Nu hevir hinn hælgi Egidius gortt þæim Jartæigner 
        oc
        gævit þæim lengi til fyselega giof SIðan leto þau fostra sun sinn mykilli virðing 
        oc
        villd þui at hann var astfolgenn 
        oc
        oll lifs huggan þæirra hann gærðizc hinn friðasti maðr at likams væxti 
        oc
        annliz skæpnu En er hann kom a þann alldr er hann var fœrr hæiman at fara þa sændu þau hann at þióna kononge oc nam hann at væiða allzkonar dyr með hundum 
        oc
        huerskonar fugla með haukom 
        oc
        for sua mioc at þui at ængi var væiði maðr villdri með konongenom hann unni honum sem syni sinom þui nest gaf hann honum hærklæði 
        oc
        gærði hann Riddara for þægar yvir ænglannz sió 
        oc
        dualdizc hann nokkora stund i normanði 
        oc
        for hann i brætland at at ræiðum 
        oc
        gærðezc hann af a vasklæik sinum hinn frægasti af frankis RiddaRum 
        oc
        var hann hinn vinsælasti af ollum þioðum þæim sem hann var kunnigr af Riddara scap 
        oc
        vasklæik sinum En ef æinnhuerr Riddare or oðru lande fœre at frægia rœysti sina til atræiða eða þar sem ufriðr var þa gærðes hann felage hans at tia honum at hann skylldi æigi hærtekinn vera ne sælldr ukunnum Riddarum Nu var desire .x. vetr uttan landz sua at hann for ækki hæim þess a millum frægði 
        oc
        framði sialvan sec tignum 
        oc
        sœmdom villd 
        oc
        vinsælld huerskonar þioða allt til þess er konongr sendi honum ord at hann fari hæim i fostr land sitt Sem hann kom hæim i konongs hirð þa hellt konongr hann með hinni mesto tign oc æinkænnelegom kærlæik saker kurtæisi hans 
        oc
        vasklæks þui at hann var hinn raustasti Riddari vel i hinum harðastom viðr skiftum 
        oc
        hinn friðasti at vexti 
        oc
        ollum limum oc likams skæpno sua var hann konongi kærr 
        oc
        væl þokkaðr at æigi villdi hann lova honum at fara or hirð sinni allt til þess er konongrenn kom i kalatir Ða sændi faðer hans æftir honum at hann skylldi hæim koma 
        oc
        sia 
        oc
        finna moðor sina Nu var þat a and værðo sumre sem hann hæima huillzk hinn fiorða dag þa stoð hann mioc arlla upp 
        oc
        klæddizc dyrom 
        oc
        Rikom goðom gangværium skyrta hans 
        oc
        nesto likams klæði voru af huitu silki ollu sumars blome huitare en kyrtill hans 
        oc
        yvir klæði af hinu bæzta skarllati 
        oc
        krafðe þa spora sina 
        oc
        var þa framm læiddr hinn goðe hæstr hans með ollum Ræiðar bunaðe hann vill a stiga hæstinn 
        oc
        Riða at skæmta sér hæstrenn var hinn villdasti 
        oc
        mykill væxti en hann hinn liosasti at allum likam SEm hann var a stiginn hæstinn þa syndizc hann yvir alla hinn friðasti Riddare með fogrum fotum 
        oc
        friðum 
        oc
        væl voxnum bæinum 
        þ
        studdizc hann i istigum sinum 
        oc
        laust hann með sporum hæstinn 
        oc
        lœypti hann hæstinom u ændilega dala 
        oc
        for hann með þessom hætti æinn saman on felaga 
        oc
        stæfnde þangat sem menn kalla huitaskogenn 
        oc
        sa hann þar marga fagra viði með laufom 
        oc
        blomum 
        oc
        hævir hann hœyrt fugla syngia sua fagre roddu at hann lysti til at lyða snys hugr hans allr 
        oc
        hiarta 
        oc
        allr þottezc hann a lofte vera Siðan ræið hann framm i morkena I þæim skoge þar sem þykkastr var bio æinn æinsæto maðr en hann var vanr at vitia hans stundum aðr en hann fœre uttanlændis hann þa oft allden hit bæztta af honum i bærnsko sinni þa er hann for at væiða með feðr sinom 
        oc
        vill hann til hans fara at tala við hann æf hann mætte Nu sem hann kom at hinni gulo kapello þa læit hann æigi fiarre mœy æina mioc friða 
        oc
        væl klædda með brunaðo purpura 
        oc
        yvir i huitum skinnkyrtli með fogrum 
        oc
        huitum yvir lit mio um mitt 
        oc
        hin fægrsta at likams væxti bæro hofðe með fogrum harflettingum en bær fœtt gecc hon at doggen skylldi ræinsa fœtr hænnar 
        oc
        gecc hon til kælldunnar með upp uællande vatne undir æinum myklom viði 
        oc
        baro tvær mœyiar munnlaugar En Riddarenn var hinn hirðlegste 
        oc
        liop þægar af hæsti sinum 
        oc
        tok upp mœyna 
        oc
        villdi hana gæra unnasto sina lagðe hana niðr 
        oc
        myndi nesta hava læikit ser við hana sua sem ec hygg þa er hon bað hann miskunnar ser Riddare kuað hon far brott hæðan þat er þer ængi fræmð ne frægð at þu spillir likam minum lat mec væra kyrra 
        oc
        scal ec væl ambuna þer Ec em með æinni fru harðla friðre i ollum hæimenom finnzc æigi fægre ec scal nu bratt syna þer hana ef þu ert til kuænna fœrr lat hana æigi komazc i fra ser saker ængarra þæirra orða er hon mæler til þin þui at ef hon fæstir ast sina a þér þa værðr þu alldregi fatœkr ne annars þurvi hon hævir sua mykit gull 
        oc
        silfr at eigi þarf at lata þic skorta sva mikit sem þu villt hafa allt man hon lata i yðro vallde vera haf enga grunsemd a mer at ec livga at þér Ef hon hugnar þér eigi þa skal ec þér eigi syniazc hvar sem ec em vér urvggr um mic ec skal gera þat sem þer licar Se kvað hon her trv mina at ec skal hallda þat sem ec heit þér At visu skal ec trva þer 
        oc
        þinu male hvart sem þu ert nér eða fiarre Nv sem herra desire heyrðe þessi orð hennar þa let hann hana vera kyrra En mæren rann þingat sem frv hennar var i liosvm loft skala 
        Oc
        hallaðezc hon at einni fagre reckiv hvitillinn er á la reckivnni var gort af tveim dyrvm pellvm 
        oc
        iaðarenn umhveruis laufvm saumaðr En firir henni sat su hinn friða mǽr er desire hafðe þangat leitt Sem hann stoð fiarre þa kallaðe mæren a hann 
        oc
        mællte Þu maðr kvað hon lit hingat 
        oc
        se þat sem ec hét þér tac her unndir laufom þessum þa frov er þu satt alldre friðare annlit alldre sva fagrar henndr ne sva vel vaxna armleggi ne sva friðan licam i klæðom lagðan ne friðare hár ne hœgre at hanndla ne betr samanndi kven mannz hofði með sva fogrvm harflettom alldre var onnvr i stra iamfrið alen ne fœdd Nv hevi ec leyst mik kvað hon af þui sem ec hét þer Gac nu fram 
        oc
        óttazc ecki ei skortir þec réysti ne drengskap Sem hann hafðe heyrt orð hennar þa gec hann þangat 
        oc
        festi þann hinn goða hest sinn þegar sem hinn rica mǽr leit hann þa flyðe hon brott ór laufskala sinvm 
        oc
        komz vnndan þangat sem skogrinn var þiuckastr En herra desire oflugr 
        oc
        diarfr 
        oc
        hinn skiotasti a fœti gat þegar tekit hana i hœgre hond hennar 
        oc
        mællti til hennar bliðvm orðvm 
        oc
        hogværom þu hin friða kvað hann rœð við mec hui flyr þu unndan mér með sva mikilli ras ec em einn riddare fœddr i þesso fylki ec skal þinn vera unnaste Ek skal astsamlega þiona þér at eignazc astar þocca þinn eftir ollum mætti minvm Mæren þegar hin kurteisasta laút honum 
        oc
        þaccaðe 
        oc
        sagðe at hon hafnaðe honum ecki ne nitti þui er hann hana bæðe 
        oc
        iattaðe honum með goðvilia 
        oc
        stað festv astar sinnar 
        oc
        leco þau sem þeim licaðe 
        oc
        var hann þar mioc lengi með henni 
        oc
        fór náuðigr i fra henni En hon gaf honum þa um siðir leyui 
        oc
        sagðe honum 
        oc
        synde hvar hann skylldi mega rœða uið hana Unnasti goðe sagðe hon desire þu skallt nu fara til kalatir En ec skal fa þér finngr gvll mitt 
        oc
        gǽt þess vel er ec vil þer nu segia at þu villizc ei af annarra kvenna astom Unn vel 
        oc
        trvlega þeirre sem þu villt kosit hafa En ef þu gætir þess ei þa mann tu tyna fingrgvlleno En ef sva ber at at þu tynir þui þa fǽr þu þat alldre oftar sacar enskis lutar er þu kannt at gera Ger nv vel kvað hon 
        oc
        lat ei falla ferð þina 
        oc
        skunnda til kalatirs þui at fyrr en þu toct at unna mer þa var tu lofsæll af reysti þinni 
        oc
        riddara skap 
        oc
        atgerðum engvm riddara samir at fyrirlata fegrð sina sacar kvenna asta 
        oc
        fœrðe hon þa fingrgullit á fingr hans Siðan kysti hann hana 
        oc
        hellt henni i faðm sinvm 
        oc
        skilduzc þáu þa með mikilli astsemð Þvi nest steig hann a hest sinn 
        oc
        reið heim til herbyrgis sins upp neytti hann miclum fegiofvm 
        oc
        rikum borðbunaðe 
        oc
        gerðe allt sem mest til frægðar Sva at hann gaf meira á einum manaðe en konungr a missare 
        oc
        for hann oft heim i fylki at finna unnastu sina er hann yuir hvetvitna unni 
        Oc
        funnuzc þau oft 
        oc
        rœdduzc við Sva stoð ast þeirra at þau gato saman svn 
        oc
        dottor En hann vissi ecki til þess þui at hon gat ecki þess fyrir honvm Einu sinni sendi konungr eftir honum at fylgia ser konungs þurftir varo at taca af vannda menn er mikit mein gerðu honum en er konungrinn var a for kominn þa toc desire leyui heim at fara aftr i fylki sitt kalatir þar sem hann var fœddr Um kvelldit sem hann var heim kominn þa huilldizc hann þar um nottena Vm morgeninn arla stoð hann upp 
        oc
        steig a hest sinn at riða at skemta ser at hinum huita skogi þar sem hann fann unnasto sina engi með honvm nema hann einn 
        Oc
        kom hann þui nest þar niðr sem sa hinn helgi einseto maðr var er honum var mioc kunnigr 
        Oc
        i hugaðe hann þa at hann vill rœða uið hann 
        oc
        syna honum syndir sinar i skrifta gang sinvm þui at hann veit ei hvart gvð vill lofa honum aftr at koma eða eigi 
        oc
        gecc hann þa inn i grasgarðenn 
        oc
        fann einseto mannenn i capellu sinni Oc mællte til hans Herra kvað hann ec vil til skrifta ganga 
        oc
        taca lausn synda minna Ein seto maðrenn iattaðe bœn hans 
        oc
        láut honum 
        oc
        gecc hann þegar til skrifta 
        oc
        sagðe honvm syndir sinar 
        oc
        viðskifti sitt 
        oc
        unnasto sinnar hverso hann kom hondum a hana i fyrstu 
        oc
        gaf einsetomaðrenn honum hiolp heilagrar cristni 
        oc
        heilræðe lagðe fyrir hann Sem hann hafðe signat sec 
        oc
        beðit fyrir ser þa gecc hann aftr til hestz sins 
        oc
        leit hann a fingr sina 
        oc
        a hond 
        Oc
        sa þa eigi fingr gvllit 
        oc
        vox þa harmr hans þui at hann fann at tynz hafðe fingr gvllit Alldri var hann fyrr sva rygr 
        oc
        skvndaðe þannnog sem hann var vanr at koma at finna vnnasto sina 
        oc
        hugðe þat at hon mynde þar vera 
        oc
        dvalldezc þar allan daginn 
        oc
        villdi rœða við hana En hvarki sa hann hana ne rœdde við hana þa mællte herra desire Hin friða unnasta min qvað hann Hui kœmr þu ei til min þu hevir frá mér tekit fingrgullit Ec veit at þu þui valldet at ec hevi þui tynt Alldri man ec fa ro eða huggan þessa heims kvað hann Hvat heui ec misgort ec ann yðr frv yuir hvetvitna At sonnv gerer þu ei rett til min Alldregi nittaða ec þer þa er ec gecc til skrifta við einseto mannen Nu bið ec þic at þu miskunnir þvi er ec hevi misgort ef ec heui nockoð brotet i moti þui er rett er Hin friða kvað hann reiz mér eigi legg slica skrift a mik sem þv villt þat sem einseto maðrenn talde fyrir mer fostur þær er hann lagðe a mic þa skal ec fyrir lata ef þer þat betr þyckir 
        oc
        lyðnaz ollum þinum boðvm i ollum minvm atferðvm ÞA er hann bað 
        oc
        beiddiz með hinvm bliðaztom orðvm er hann kunni mæla vnndir lyðni 
        oc
        eftirlæte hennar 
        oc
        sva oft sem hann bað miskunn af henni þa tioðe honvm allz ecki þui at hon villde ei sia hann 
        oc
        ei rœða við hann 
        oc
        fyrir þui var hann ollum hug ryggr 
        oc
        bolvaðe hann þa einseto manninvm 
        oc
        staðenom 
        oc
        ollum fortalvm hans 
        oc
        munni þeim er slict mællte 
        oc
        ollum þeim er hans vitia 
        oc
        hans rœðvm fram hallda Siðan sem hann sa 
        oc
        fann at ecki tyði þar at standa þa stefndi hann heim til calatir hugsvttar oc harmsfvllr af þeim micla angre 
        oc
        úro  er hann bar i hug sinvm Mioc þyntizc hann 
        oc
        gerðizc mioc sicr með þessvm hætti snœriz huggan hans i harm Gleðe hans i grat leicr hans i mislican ast hans i angr Sœmd hans i sorg atgerð hans til enskis afl hans i vmát Sialfr hann i sottar kvol 
        oc
        kvein hann var i þuisa angre vel sva tolfmanaðe 
        oc
        leto þa allir sem hann være farenn 
        oc
        sialfr sagðezc hann dauðvenn Nu sem þeir tolf manaðer varo liðnir siðan hann varð sicr þa bar sva at at skialldsveinar hans 
        oc
        þionastomenn gengv frá honvm i einvm tima meðan hann svaf Sem hann hafðe lengi sovit þa vacnaðe hann 
        oc
        vpp settizc 
        oc
        þótti honum þat kynlect 
        oc
        mislicaðe honum þat mioc at hann er sivcr 
        oc
        staddr einn saman Sem hann var i þessarre ihugan þa kom vnnasta hans at rœða við hann 
        oc
        kennde hann hana þegar 
        oc
        hugði lengi at henni af þeirre hvggan er þa fecc hann hallaðizc hann a olnboga sinn i reckivnni þa kallaðe hon a hann 
        oc
        mællte desiret kvað hon mioc er tv nv farenn fœlltr 
        oc
        spilltr hui vill tv deyða þic sialfr þat er engv nyt costa viðr at rettazc Nu hevi ec lengi hatað þec 
        Oc
        þo hevir þu sialfr valldet þu gecc til skrifta 
        oc
        sagðir vpp syndir ockrar Nu fǽr þu alldri siðan fingrgvllit sem þu fyr hafðer þótti þer sva þungt lass i ast minni ei var viðskifti ockat hofvð synd þui at alldre var ec manni pusat 
        oc
        alldre gaf ec manni trv mina hiuskaps handzolum þu at 
        oc
        enga spusu 
        oc
        alldre festir þu þer kono Nu með þui kvað hon at þu leitaðer þer skriftagangs at þarfleyso þa er tv varla froðr maðr þui at ecki tioar skriftagangr þeim er eigi vilia af lata syndvm sinum Sva ihugar þu at ec vilia gera þer galldra með udað En ei em ec þesskonar ilsku vetr þa er þu gengr til kirkiv at biðia fyrir þer þa skall tu mic sia stannda i hia þer 
        oc
        taca vigt brauð með þér En þu heuir mikit misgort við mic En ec hevi of mioc elskat þic Nu skal ec sva oft vitia þin at hveriv sinni skall tv sia mic 
        oc
        leica þer uið mic Hǽtt nu 
        oc
        af lat hormvm þinum alldri fǽr þu mein af mér sa er leitar skriftagangs 
        oc
        upp segir syndir ocrar þa svaraðe riddarenn henni Hin friða frv min kvað hann guð þacki þer af þessarre vitian þinni em ec huggaðr 
        oc
        heill alldri fyrr fec ec sva mikinn fagnað þui nest hvarf hon 
        oc
        for brott af þessum fagnaðe hvarf sótt hans 
        oc
        mincaðu harmar hans 
        oc
        hugsottir Siðan sem honum bœttizc 
        Oc
        hann var fœr til kirkiu at ganga þa sa hann unnastu sina standa i hia sér 
        oc
        taca uigt brauð með ser 
        oc
        stannda fyrir crossenom 
        oc
        signa sic 
        oc
        rœddi hon þa sva oft uið hann sem honum licaðe 
        oc
        batnaðe honum þa skiott 
        oc
        bœttizc at hann kendi ecki sóttar hann hellt þa slict kostnaðe vpp sem fyr gerðe hann aðr en unnasta hans reiddizc honvm Konungrenn unni honum með fullkominni astsemd 
        oc
        ubrigðelegre vinattu 
        oc
        dvaldizc hann þa með konunge netr 
        oc
        daga 
        oc
        bar þa sva at hann for með honum a veiðar i morkena at skemtan sinni 
        oc
        varo þa fœrðir þeim bogar 
        oc
        orvar at skiota dyr i morkinni konungrenn oc desire namo baðer staðar vnndir einum miclvm viði 
        oc
        skutu þeir baðer i senn at einum hirti 
        oc
        gato þeir hvarki sǽrt hann ne drepit 
        oc
        komo niðr skeyti þeirra skamt ifra þeim i gras vollinn sva at baðir þeir sa 
        oc
        þottozc þeir baðer suivirðir 
        oc
        spottaðer at hiortrinn komzc usarr vnndan þeim 
        oc
        castaðo þeir þa bogum sinum 
        oc
        toco af benzlvm 
        oc
        toco orvar sinar þar sem þær varo niðr fallnar þa mællte desire at visu ero þetta kvað hann sionhverfingar at við finnvm ei orvar ocrar er nv beint her niðr fello i augliti beggia occarra at visu samir ocr unndra þat er við siom 
        oc
        uitum sva kynlect vera Nu sem þeir rœddo þetta þa sa þeir einn friðan svein vel vaxinn fagran i asyn clæddan kyrtli rauðvm af hinu bezta skallati hann var hinn friðazti maðr 
        oc
        mikill vexti har hans gult með fogrvm loccum annlit hit friðazta með rioðvm lit 
        oc
        bar hann baðar orvarnar i hendi ser 
        oc
        hann hinn curteisazti i skipan orða sinna heilsaðe fyrst konunginum 
        oc
        fec honum or sina en þui nest fec hann desire sina or 
        oc
        mællti fogrum orðvm 
        oc
        bliðum til hans Herra kvað hann þu ert faðer minn Moðir min sendi mic til þin at kannazc við frændr mina 
        oc
        her dveliazc með þér þa er þu rœddir i fyrstonni uið moðvr mina a skoginum þa gaz tv mic 
        oc
        gaf hon þer þa fingr gull eit Siðan tyndir þu þui 
        oc
        var þer mikill harmr af þui 
        oc
        ryggleicr Nu heui ec her þat fingrgvll með mér 
        oc
        skall tu lata á fingr þér En desire kende þegar fingr gullit 
        oc
        toc sveininn i faðm ser 
        oc
        kysti hofuð hans 
        oc
        hals munn hans 
        oc
        kinnr betr en hunndrat sinnum konungrenn 
        oc
        allt hit villdazta hirðlið kysto sveininn 
        oc
        tóc við honum vel 
        oc
        tigvlega Oc sagðe þa desire konunginom hvar hann var getinn 
        oc
        for hann þa með konunge 
        oc
        var vel latinn af hverium manni faðer hans unni honvm 
        oc
        hafðe hann sér hinn kærazta 
        oc
        matte hann hvarki sova netr ne daga SEM hann hafðe verit með feðr sinum tva manaðr 
        oc
        cannaz við foðvr sinn 
        oc
        frændr þa einn dag reis hann arla upp 
        oc
        klæddizc oc gec hann þa firir foður sinn sem hann kom frá kirkiu 
        oc
        villdi þa stiga a hest sinn 
        oc
        mællti þa sveinnin til foðvr sins Herra kvað hann skilit orð min Ec vil taca leyui af yðr 
        oc
        fara til moðvr minnar þui at ec ma eigi her lengr vera Nei sagðe faðer hans firir gvðs sakar hui villtv fyrir koma mér 
        oc
        drepa mic At sonnv villda ec helldr deyia en sia þic skiliazc við mik herra kvað sveinnenn Ec ma engvm costi her lengr dveliaz 
        oc
        þegar leypte hann hestenom en faðer hans fylgde honum 
        oc
        þottezc of seinn vera at hann gat ei fylgt syni sinvm þui at hann ottazc at hann tyni honum Nv reið hann sem skiotazt sva at iafnan lét hann hestenn spora kenna Oft nefnde faðer hans hann 
        oc
        bað hann biða sin at rœða við hann En sveinnen gaf ei gaum orðom hans stefndi réttleiðes 
        oc
        kom þui nést i morkena Nu sem desire hafðe fylgt honum allan dag þa toc at kvellda 
        oc
        natta 
        oc
        skvnndaðe hann þa ferð sinni sveinnen En desire sem hann matti skiotazt eftir honvm til þess er hestrinn liop i einn mikinn við 
        oc
        nauð hofði sino mioc fast sva at hann fell opinn aftr 
        oc
        steig hann þa af honum 
        oc
        leiddi hann eftir sér 
        oc
        hafðe þann dag mikit erveðe 
        oc
        vesolld Nu misti hann sveinsens 
        oc
        vissi hann ei hvert hann stefndi En er hann hafðe riðit at skgenom þa leit hann a hœgre hond sér vnndir eic einni mikinn elld 
        oc
        hugði at þar være nockor ricr maðr i landtiallde sa er um morgenen villdi at veiðvm fara eða hafðe þann dag at veiðum faret 
        oc
        firir þui at hann var þar nattaðr þa skunndaðe hann til ellzens 
        oc
        fann þar dverginn einnsaman vel klæddan goðom pellum 
        oc
        sat 
        oc
        stappaðe pipar 
        oc
        hafðe steic við elld af einvm villi gellti miclum oc feitum i þui kom desire at dvergenom 
        oc
        heilsaðe dvergenom fogrum orðvm 
        oc
        bliðom En hann svaraðe honum engv 
        oc
        let stannda piparenn 
        oc
        liop at taca hestinn 
        oc
        lét af honum soðul 
        oc
        let firir hestinn nyslegit gras 
        oc
        gec hann þa aftr til riddarans 
        oc
        bio þegar af grasi 
        oc
        einstapa eina reckiv 
        oc
        yuir breiddi einn cagur með miclvm hagleic gorvan 
        oc
        lét riddarann þar a sitia En hann mælir ecki til hans 
        oc
        gecc hann 
        oc
        bio pipar sinn Sem hann hafðe vel vellt 
        oc
        buit matenn þa tóc hann tvær munnlaugar af gvlli gorvar 
        oc
        eit bvit handklæðe 
        oc
        gaf vatn ridd  aranom En þegar sem hann leit munnlaugarnar þa kennde hann 
        oc
        varo hinar somv sem hann sa meyna bera þa er hann cannaðezc við vnnasto sina dvergrenn lagðe þa mikinn borduc firir hann Siðan sallt disk 
        oc
        knifa 
        oc
        fyllti þa mikit borðker af brenndu gvlli af hinv bezta vini 
        oc
        lét piparenn i einn silfr disk 
        oc
        steicarnar iannan meira disk þa toc riddarenn knif 
        oc
        skar af annarre steikenne goðan bita 
        oc
        stac i piparenn 
        oc
        bavð dvergenom 
        oc
        hann tóc við 
        oc
        át siðan át hann sialfr þui at hann var hunggraðr Siðan toc hann silfrkeret 
        oc
        gaf dvergenom fyrst at drecca 
        oc
        toczc honum þa vel til at hann gaf dvergenom sva vel hann gaf engan sva goðan bita at hann gaf honum ei annan iafngoðan Sem dvergrenn fann hann sva milldan Sva friðan sva siðan goða meðferð þa gat hann ei lengr leynt sec 
        oc
        varð hann at syna 
        oc
        birta sec riddaranum er hann hafðe lengi leynzc Herra riddare kvað hann at sonnv ertu ei acrcalla ne cotunga kyns vel se þu 
        oc
        uirðulega her kominn þo at ec se barðr sacar þin vil ec ei lengr hallda þogn firir þér né leynazc firir þér Ec vil segia þer þat sem tit er með mér 
        oc
        tigna þic 
        oc
        þiona þer Ec var i dag senndr i moti þér sacar þess at ver vissum at þu myndir her koma þa svaraðe riddarenn honum vinr kvað hann gvð þacki þér vel se þeim er þic hengat sennde 
        oc
        sva mioc villdi virða mic Herra kvað dvergrenn ei vil ec leyna þic lengr unnasta þin sende mic hengat Þa mællti desire Unnasta min herra kvað hann þa em ec 
        at
        visu sæll þat veit trv min kvað dvergrenn at ec segi satt þui at ec skal til leggia allan mat ec skal gera þic at rœða 
        oc
        mæla við hana þat sem þer licar ef þu uill mer fylgia Ec skal leiða þic sva at svefn buri hennar at þu skallt mega huilu hennar sia Uin kvað hann riddarinn Giarna vil ec fylgia þer Sem þeir varo upp staðner fra mat þa fylgdi desire dvergenom 
        Oc
        gengo þeir þa baðer til þess er þeir komo þar sem bœr einn var 
        oc
        leiddi hann hann þa at holl einni sva mykilli 
        oc
        friðre at alldre hafðe hann set aðra iamfriða þeirri 
        Oc
        gengo þeir fram 
        oc
        komo þui nest sem eit mikit svefnhus var rikulega buit 
        oc
        funnv þeir engar dyrr nema glyg einn 
        oc
        mioc hát Glyggrenn var mikill 
        oc
        stoð openn 
        oc
        sa þeir mikit lios i svefnhuseno þui at þar brunnv digr stafkerti 
        oc
        i svefnhuseno varo tvęir reckivr vel bunar 
        oc
        tigulega 
        oc
        lago þar i þeim reckium tvær hinar friðaztu konor hyg ec þǽr svafo Þa callaðe dvergrenn a desire synande honum reckiurnar Herra kvað hann þat er unnasta þin er þar sœfr en systir hennar annan veg þar man tu finna þionastu mey hennar Ec veit at þu kant hana þessi mær hellt riculega clæd desire bioz inn at komaz 
        oc
        liop baðom fotom i glyggenn 
        oc
        fyrir þui at hann gat ei halldit sér þa fell hann or glyggenom 
        oc
        kom niðr firir reckiuna En i þui er hann fell þa þáut mioc 
        oc
        glumdi miclvm dyn i þui vacnaðe systir vnnasto hans 
        oc
        œpte hare roddv hialper hialper Þegar hirðen oll i hollinni klæddezc sem skiotazt 
        oc
        liop til vapna En mæren i svefnhuseno liop 
        oc
        lauc þegar vpp svefn huseno 
        oc
        toc i hond riddaranom 
        oc
        leiddi hann ut 
        oc
        mællte þa herra kvað hon nu gef ec ambvn þa er ec het i skogenom ef þu værer tekinn i þessu svefnhusi þat trufesti ec þer at þegar værer þu drepenn 
        oc
        myndi þa frou min reiðazc mer 
        oc
        alldri siðan minn vin vera En þu gect sacar kurteisi þinnar at ec tyna ei ombon þionasto minnar Ef nockuro sinni kynni sva at berazc at þu kœmir i þann stað er þu megir min minnaz fyrir guðs sakir kvað hon gleym mer þa eigi Unnasta min kvað hann ottaz ei þat at ec biði ei firir þer ef ec verð þar staddr sem ec megi hiolp veita þer 
        oc
        fylgde hon honum til þess er hann kom til dvergsens 
        oc
        mællti hon þa reiðom orðum Þu hinn illgiarne 
        oc
        hinn dalegi dvergr hui villdir þu suikia þenna hinn dyrlega mann 
        oc
        laust hon dverginn með lofa sinum firir briost honum 
        oc
        mællte Fly undan með honum sem skiotast mattv 
        oc
        foro þeir þa eftir með miclum skunnda til ellzens sem þeir mataðozc 
        oc
        kennde desire at hann var skeinndr mioc 
        oc
        hallaðezc a siðu sina 
        oc
        fann at dvergrenn spottaðe hann 
        oc
        nalega komit honum i vandræðe iafnskiót sem hann leit dag 
        oc
        dags lios þa setti hann soðul a hest sinn 
        oc
        gyrðe hann fast 
        oc
        steig a bac honum 
        oc
        stefnde aftr i fylki sitt at hann var mioc siðu sár 
        oc
        var honum þat mioc lengi með miclum verc 
        oc
        meinlætum MIoc langre stundo siðan liðinni þa veitti konungr hirðliði sinu i calatir i castala sinvm 
        oc
        var þat at pikis dogum konungr bauð til þessarrar veizlu ollum sinum villdaztom grannom Jorlum 
        oc
        lenndum monnvm 
        oc
        komo þangat flestir allir sem þeim samde til herra sins 
        oc
        at þessarre veizlu var desire þui at konungr vnni honum yuir alla þa er honum varo kærer Nu þær hofuðtiðir þa gengo or kirkiu allir menn 
        oc
        konungr skylldi matazc 
        oc
        konungr sat i hæstu sǽti þa kom inn riðande inn i hollena einn hin friðazta jungfrou a huitvm hesti hinum hœgazta með henni var 
        oc
        ein Jungfrov a huitum mul þær varo riculega klæddar bunaðr þeirra var betri en hunndrat marca brennz féar þær baro fram þa tva sparhauca konungr 
        oc
        hirð hans hugðo vanndlega at þeim þær varo sva eincanlega friðar at engi hafðe fyrr set þessom iamfriðar 
        
         oc
        
        at vexti 
        oc
        at allre licams fegrð þessum meyium fylgde hin þriðia mær eigi i ollvm heiminvm fannz hennar maki at fegrð 
        oc
        friðleic 
        oc
        namo staðar fyrir konungenom Su er ellzt var heilsaðe konungenom herra konungr kvað hon skil orð min Ec em her kominn a funnd yðarn 
        oc
        fœre ec yðr þesse tvau hin friðo born Gevið sveini þessum riddara  vapn 
        Oc
        gerit slic rað firir meynni sem þer vilit 
        oc
        tign yðarra samir Sua at tign yðor sœmdizc af At sonnu kvað hon em ec moðer þessarra barna En herra desire faðer þeirra Uel samir yðr firir at sia friðum bornum sva goz riddara 
        oc
        slicrar frov sem ec em Sacar tignar yðarrar 
        oc
        sœmdar þui at ec em hingat komin or minv lannde þa svaraðe konungrenn hinn friða frov kvað hann Giarna iatta ec þer þat er þu beiðizc Ec skal gera 
        oc
        frouva eftir mætti minvm Stig af 
        oc
        kom at sitia 
        oc
        matazc með oss 
        oc
        skemtið yðr þat gœre ec vist ei kvað hon fyrr en þer hauit þat gort er ec biðr yðr latið mic nu fyrst pusaz unnasta minvm 
        oc
        skal hann siðan fylgia mér þui at ec vil bua með honum at gvðs logum 
        oc
        sva skal hann bua með mér allan sinn aldr sva at ec þurvi ei skriftagangs ne annarra licna ÞA let konungrenn fram bera oll riddara klæðe 
        oc
        vill gera sveinnin riddara konungr sialfr gyrðe hann sverðe en orref konungr 
        oc
        loenes konungr bunndv spora a fœtr honum Sem hann var rikulega 
        oc
        tigvlega búinn 
        oc
        riddare gorr þa mællti konungr ollum a heyrandum þessa mey skal ec lata varðveita mér til hannda 
        oc
        gera hana drotning þui at hvergi man finnaz onnur iamfrið En herra desire sat skamt ifra konunge lysti 
        oc
        til langaðe at pusaz vnnasto sinni 
        oc
        bua i frelsi með henni siðan 
        oc
        gipti hana konungr 
        oc
        let hann hana pusazc at cristnum logum i heilagre kirkiv Sem þau varo pusat þa toc su hin friða frov leyui af konungi at fara heim i fostr land sitt 
        oc
        villdi ecki lengr þar dveliazc 
        oc
        mællti þa til desire Stig a hest þinn þu skalt mér fylgia þui at nv er sun ockar riddare 
        oc
        skal hann her eftir dveliazc i þesso lannde 
        oc
        dótter ockor er nu rikulega gift hofo vit lokit goðre syslo Uittv kvað hon at sonnu at þau skolu til occar koma at vitia 
        oc
        siá ocr Sem fyrst þa steig desire a hest sinn 
        oc
        fylgðe vnnasto sinni Er var leiðtogi hans i fostr lannd sitt 
        oc
        dvaldizc með henne siðan 
        oc
        fysti hann ecki aftr at fara En bretar gerðo þessa sogu til aminngar at ei skyllde þessi atburðr gleymazc ne tynazc 
        oc
        af þessom atburð fagran stremgleic þann er þeir calla desire strengleic 
        oc
        lioð heitir þessi streng leicr NV er at segia fra þeirre strengleics sogu er bretar calla tidorel með hverium hætte er þat gerðizc Hann var hinn ricazte konungr i bretlannde 
        oc
        arfe margra konunga sinna ættingia þessi konungr kvangaðezc i bernsku sinni 
        oc
        fecc dottor hertoga eins sva sem hann bað 
        oc
        beiddiz sacar curteisi hennar 
        oc
        villdi hana pusa sér bretlanz konungr hann tignaðe 
        oc
        sœmde hana vallde 
        oc
        uirðing i leynd 
        oc
        i liose drottning sina En hon vnni honum einkennilega 
        oc
        trygglega sem eignvm herra sinvm 
        oc
        spusa þau biuggv sva tiv vetr saman at þau átto ecki barn með slicum hætti biuggv þau saman alla .xx. vetr þui nest bar sva at at konungrenn dvaldezc i nancsa borg sacar veiði marcar þeirrar er þar var skamt ifra borgenne þui at konungi licaðe skemtan 
        oc
        dyra veiði með miohunndum 
        oc
        at fvglvm með gravalum 
        oc
        gashaukum Einn dag sem hann var riðinn með hirliði sinv a veiðar þa gec drottning með meyivm sinum at skemta sér i einn fagran grasgarð eftir mat a nóndags tima liðnum 
        oc
        sende hon eftir meyium 
        oc
        rikvm konvm 
        oc
        lec ser með þeim 
        oc
        gerðo þær ser micla skemtan 
        oc
        ato þær þa flestar allar af margskonar goðo alldini er þar var i garðenum En drottning kennde at henne þyngdinzc nockoð 
        oc
        lagðiz niðr vnndir einvm nyvoxnvm uiði þar sem henni hugnaðe bazt 
        oc
        hallaðez at mey einni er settizc unndir hofuð henni Nu sem drotning kende ser þungleic þa kennde mæren miclu meira 
        oc
        sofnaðe þa drotning 
        oc
        hallaðe hofðe sinv Sem hon hafðe sofnat 
        oc
        upp stoð þa villde hon eftir ganga þeim er i brott varo gengnar 
        Oc
        hon fann enga þeirra þa sa hon einn riddara riða at sér tomlega með hœgre ferð þesse var hinn friðaste maðr þar allra þeirra er þa varo livannde hann var klæddr rikulega hinvm bezta bunaðe i meira monnum virðulegr 
        oc
        vel vaxinn Sem hon sa hann at ser riða þa ottaðez hon at hon var ein saman stodd 
        oc
        nam hon þa staðar 
        oc
        stoð kyr 
        oc
        ihugaðe at þessi mynde vera ricr maðr sa er finna villdi konung 
        oc
        i þui kom 
        hann
        at henne 
        oc
        heilsaðe henne vel 
        oc
        kurteislega En hon þaccaðe honum kveðiv sina Ða tóc hann i vinstri hond hennar 
        oc
        mællte fru kvað hann herklæddozc sem skiotazt 
        oc
        ut riðu or borgenne En riddarar þeirra bivgguzc eftir þeim þeir monu lióta nu harðan leic þui at þeir er uttan varo borgarennar kenndu merki þeirra 
        oc
        vapnabunað 
        oc
        riðu þa i moti þeim fiorom fiorir riddarar tveir flæmingiar 
        oc
        aðrir tveir hommęrkir leto þegar siga merki sin 
        oc
        stefndu at þeim En hinir fyrir ufusir at flyia Sa þa at sér riðande leto siga spiott sin 
        oc
        caus hverr sér felaga allir fusir at finnazc 
        oc
        mœttuzc þeir þa með horðum hoggvm at þeir fiorer er i mote varo fello aller i senn 
        oc
        fecc engi vprisu SV hin rica 
        oc
        hin friða frou var þa gengin i tvrn einn 
        oc
        matte vel kenna þa sina menn 
        oc
        þeirra atævi 
        oc
        sa hon at hennar fiorer vnnastar sigrazc a hinum oðrum felagum er i moti þeim riðv 
        oc
        reyndozc þeir þa ráustir 
        oc
        frægaztir allra En er at kom kvellde þa buðuz þeir of mioc fram Riðv einir fra liði sinu Sva fiarre at hirðlið þeirra vissi eigi hvar þeir komo fyrir þui keyftu þeir dyrt ofdirf sina þui at þeir varo drepner þrir en hinn fiorðe var særðr til ulivis i gegnum læret 
        oc
        sva hann miðian 
        oc
        igegnvm sva at ytti at baki honum En þeir er særðo þa castaðo skiolldvm þeirra þar a vollenn i hia þeim Allir harmaðo fall 
        oc
        dauða þeirra þui at þeir 
        varo
        er særðo þa vissu ei hvat monnum þeir varo 
        oc
        villdo eigi hava drepit þa at ser vitanndom þar varo stadder betr en tvau hundrat manna Allir þegar sacar harms 
        oc
        hormvngar er þeir fengo af falle slicra hofðingia er sva varo frægir 
        oc
        vaskir 
        oc
        vinsælir at hverr mað unni þeim 
        oc
        tignaðe þa með allzkonar þionasto Tocu þegar hialma af hofðum sér 
        oc
        slitu har sitt Siðan leto þeir bera lic þeirra til bœiarens Sv hin rika fru sem hon hafðe þenna atburð fregit þa fell hon þegar sem dauð være til iarðar Sem hon upp stoð þa kærðe hon hveren þeirra með sinv nafne Uesol kvað hon hvat skal ec nu gera alldre fæ ec huggan meðan ec livi Ec unna þessom fiorum riddarom 
        oc
        girnumzc ec einn sem hvern þeirra fiugvrra mer eigin spusa þeir hofðu aller gnogan goðleic 
        oc
        hinir villdazto menn varo mér yuir hvetvitna unnande Nu veit ec ei hvern mer samir mest at kǽra þui ma ec nu ei lengr fela ne leyna lunderni mitt þar sem ec se dauða þria unnasta mina En þec hinn fiorða með dauðlegom sarom lifa En þeim er i dag varo grafnir gerðe gvð micla 
        oc
        millda miskunn þa su hin rica frov sendi eftir þeim er hon vissi hina hygnazto lǽcna 
        oc
        fecc riddarann i þeirra gæzlo 
        oc
        la hann þa i svefnhusi hennar allt til þess er læcnir hafðe grœtt hann Einn dag sem hann var grœddr þa rœdde frovuan mart við riddarann 
        o
        c
        i hugaðe mart En riddarenn hugðe þa at henne 
        oc
        sa at hon var i mikilli ihu  gan 
        oc
        mællte hann þa til hennar frv min kvað hann hvat i hvgar þu með sva miclu athygli Seg mer Unnaste kvað hon Ec ihuga gratannde ast þina 
        oc
        fall felaga þinna 
        oc
        vil ec lata gera strengleic um yðr fiora felaga er ec hafða elskat 
        oc
        skal ec kalla hann fiorfalldan harm Riddarenn þegar sem hann hafðe skilt svaraðe skiot Lat gera frov kvað hann nyian strengleic 
        oc
        calla hann harmsfvllr þui at sv er ec ann yuir allt þat er i er heiminvm se ec oftsamlega ganga i hia mer 
        oc
        rœðer við mec snimma 
        oc
        silla 
        o
        c
        ma ec enga huggan af henni fa firir þui skal strengleicrenn vesæll heita 
        oc
        harms fullr Ðat veit trv min kvað hon þat licar mer vel at strengleicr þessi se sva kallaðr Ðessi saga var efni 
        oc
        upphaf 
        oc
        af þesso var strengleicrenn gorr 
        oc
        callaðr thetovel i volsku veslengr i norrœno af þessvm las ec ecki fleira En allz ecki vil ec við auca ne nyia lygi yðr telia doun heitir þessi strengleicr ÞEnna strengleic er doun heitir kunnv flestir allir er streng 
        leiki hava nvmitt en ec vil segia yðr af hverium atburð er þessi strengleicr er callaðr doun Sva sem ec hevi sannfregit at retto minni þa bio i fyrnskonni ein mær norðr a skottlande þar sem heitir edenburg hin friðazta 
        oc
        hin kurteisazta Foðvrleifð hennar var allt lanndet þat er hon i sat Engi var annar þess lanndz hofðingi þesse mær er ec gat 
        firir
        
        vit
        yðr metnaðezc af mikillæte rikis sins hafnaðe allvm er i bivggv riki hennar Sva at engi var sva ricr ne ráustr at hon villdi hafa ne elska 
        oc
        ei villde hon þat heyra hon kvazc engan 
        mann
        vilia hafa 
        nema
        þann er sva mikit gere sacar astar hennar at hann riði á einvm degi or suðantun er stenndr a svnnanverðo eng 
        lannde 
        oc
        norðr til edine borgar þar sem hon sat á skotlannde þann kvazc hon vilia hafa 
        oc
        sa segir hon at skal fa hennar Nu sem þetta var vpp komit 
        oc
        þeir er i þui riki bivggu þetta frago þa er þat sannazt at margir viðr leitaðo 
        oc
        skylldo fullkoma dagleið sina Noccorer varo þeir er fullgerðo dagleiðena En er komo til borgarennar þa gec mæren i moti þeim 
        oc
        tignaðe þa með rikvm fagnaðe 
        oc
        let gera þeim hœgia reckiu at drepa þa 
        oc
        svikia unndir dyrum kultum 
        oc
        rikum klæðom En hinir er valcaðer varo 
        oc
        moðer logðuz niðr sofnaðo 
        oc
        lago dauðer þessi tiðennde varo viða fregin um þessa hina mikillato mey sva at þetta var fregit vm allt brettlannd er liggr i frannz konungs riki firir svnnan englandz  sio Einn ricr 
        oc
        raustr riddare er i brettlannde bio fra þessi tiðennde en hann atti einn goðan hest 
        oc
        hét hann doun En firir þui at hann treystiz vel vapnhesti sinvm þa vill hann at uisv freista at visv ef hann megi þessa dagleið upp inna Ðvi nest for hann skyndelega yuir ænglandz  sio 
        oc
        lendi i suðhantun þaðan sennde hann senndi mann sinn til meyarennar 
        oc
        sagðe hvar hann hafðe lent 
        oc
        sagðe at hon skyllde sennda til hans fulltrva sina þegar sem hon sa senndi menn hans 
        oc
        heyrðe orðsennding hans þa sendi hon giarna sina menn til hans Nv var þat laug
        ar dag einn mioc arla er doun hof dagleið sina 
        oc
        reið hann þa sva skiott allan dag at hann lavc dagleið sinni firir kvelld 
        oc
        er hann var kominn til edene borgar þa var honum þar rikulega fagnað með mikilli tign 
        oc
        sœmd SIðan sem hann hafðe rœt uið meyna þat sem honum samde þa leiddi hon hann i vel buit hus at huilazc þegar honum licaðe En riddarenn bauð monnvm hennar at fa ser þurran ellde. við 
        oc
        bera þangat i svefn husit 
        oc
        gerðo þeir sem hann mællte Siðan byrgðe hann hurðena 
        oc
        lagðizc i hia elldenum 
        oc
        bacaðe sec Sva at a þeirre nótt svaf hann allzecki 
        oc
        ei lagðezc hann i huilu þa er honum var bvin þeir er mioc moðer verða girnaz at liggia hœgt En um morgenn heuir þat snuiz til ubœtilegs skaða þui 
        at
        þess harðare er moðr maðr liggr þess skiotare endr skapaz honum afl hans 
        oc
        styrcr Um morgonenn at prima malom þa stoð hann vpp 
        oc
        klæddizc 
        oc
        þui nest gecc hann at rœða uið meyna 
        oc
        krefia formala sins Ða svaraðe mæren Unnaste kvað hon þat ma ei enn sva vera þui at þu verðr fara sva langt sem ælftr min flygr Siðan skalltu fa min on amælis sva at þat skal ei dvelia þa beiddizc hann frest allt til þess er balarð hestr hans være huilldr 
        oc
        sialfr umœddr 
        oc
        gaf hon honum frest til fiorða dags Ða hof doun ferð sina Balharð liop en elftren flaug 
        oc
        er vnndr at hon sprengir hann ei Um kvelldit komo þáu bæðe i einn rican castala Doun huilldizc þar sva lengi sem honum licaðe 
        oc
        þa er hann for i brott aftr til ædine borgar at krefia þess er honum var skilt Mæren matti ei þa lengr syniazc honum 
        oc
        stefndi þa til sin ollvm hofðingivm 
        oc
        hinum hygnaztom monnvm er i varo riki hennar 
        oc
        eftir raðom þeirra þa giftizc hon doun 
        oc
        gerðe hann herra allz rikis sins með rikum sœmdum 
        oc
        miclvm fagnaðe Dovn helldr rica veizlv þréa daga eftir bruðlaupp sitt 
        oc
        veitti miclvm fiollda af margskonar goðom drycc En hinn fiorða dag mioc arla stoð hann upp 
        oc
        klæddizc 
        oc
        var honum þa fram leiddr hestr hans 
        oc
        gaf hann goðan dag spusv sinni þui at hann vill nu heim fara i fostrlannd sitt þa grett spusa hans 
        oc
        illa lét 
        oc
        bar mikinn harm at bonðe hennar vill við hana skiliazc Frou kvað doun Ec fer nu ifra þer 
        oc
        veit ec ei hvart vit finnvmz oftar eða ei Ðu hevir fengit getning af mér ef sva er sem ec hygg þa man tu sun fœða þetta fingr gull mit skall tu hirða honum 
        oc
        fa honum þa er hann er vaxinn maðr Hon viðr toc fingr gulleno En hann for sva buit i brott 
        oc
        dvaldez þar ecki lengr Nu var þat sannazt at frvvan var ulétt En i þeim tima er sunr hennar fœddezc þa fagnaðo aller vinir hennar Sva lengi hafðe hon hann i sinv fostri at hann matte vel riða 
        oc
        fara at fugla veiði 
        oc dyra Ða fecc moðer hans honum finngrgvll foður hans 
        oc
        bauð honum at gǽta vannlega Siðan bio hon ferð svnar sins rikulega 
        oc
        sennde til fracca konungs vel lærðan ollum goðvm siðum 
        oc
        hirðlegre heyveski hann dvaldezc sva lengi með fracca  konunge at hann gerðe hann riddara 
        oc
        for hann þa hver uitna at atreiðvm 
        oc
        reyndizc hann sva oflugr at engi stozc honum i vapnum Sva at af reysti sinni gerðizc hann lofsæll 
        oc
        frægr firir alla felaga sina 
        oc
        logunauta 
        oc
        gecc i felagskap hans mikill fioldi riddara Siðan for hann með felagum sinum vt i bretland þangat sem heitir fiall hins helga Michaels til atreiðar þui at hann vill kannazc við breta Nu sem var samnaðr mikill fiollde hvarstveggia liðs þar var faðer hans i þeim flockinom i moti honum 
        oc
        lengi hafðe langat til at eiga vapnaráun við þann hinn unga riddara Sem hann kom i fylkingena 
        oc
        i moti honum þa let hann siga spiotið 
        oc
        stefnde at honum 
        oc
        mœttuzc þeir þa með horðvm hoggvm En svnrenn fellde foður sinn En hvargi vissi til annars þui at doun kennde hann ei 
        oc
        særðe sveinnen hann miclu sare i armlegginn Sem hætti atreiðenni þa sendi doun eftir sveinenvm at koma 
        oc
        rœða við hann 
        oc
        hann þegar skiot þangat riðannde Doun mællte þegar til hans vinr kvað hann hvat manni er tv er felldir mic af hesti minvm Herra kvað hann Ec veit eigi með hverivm hætti þat var þeir manv vita er nestir varo Uinr kvað doun rið hengat til min 
        oc
        lat mic sia hendr þinar En sveinnen var kurteiss 
        oc
        dro þegar glofa sina af 
        oc
        synde honum bæðe hendr sinar 
        oc
        armleggi Sem doun hafðe set hendr sveinsens þa kenndi hann fingrgull sitt á fingre hans Sveinne min kvað hann i dag er við hittomzc i atreiðenni þa vissa ec at þu vart ættingi minn þu ert hinn oflugazti 
        oc
        hinn harðazti i vapnum kom 
        oc
        kyss mic þu ert svnr minn Ec em at visu faðer þinn Mikil metnaðar  kona er moðer þin með miclo ærviðe gat ec sott hana þa er ec hafðe spusat hana þa for ec þui nest ifra henni alldre siðan vitiaða ec hennar þat fingr gull er þu berr a hendi fec ec henni 
        oc
        veit ec at hon hevir þer fengit þa er hon sendi þec i fraccland Herra kvað hann satt segi þér þa kystuz þeir með halsfaðmnan Siðan foro þeir með hestum sinum yuir ænglandz sio 
        oc
        fœrðe þa sveinninn faður sinn til moðvr sinnar er lengi hafðe til langat heim kvamo hans hon tóc við honum i miclum fagnaðe sem eignvm spusa sinvm 
        oc
        herra Siðan lifðo þau i miclum friðe 
        oc
        fagnaðe marga vetr samþyckilega 
        oc
        sœmilega Nu um riddarann 
        oc
        vm hest hans er honum var hinn kærazte gerðo bretar strengleic er heitir doun Tveggia elscandi Forðom i normandi gerðizc einn atburðr er siðan var viða freginn um tvau ungmenni er mioc elskaðozc Sva at vm siðir luku þau bæðe livi sinv Af astar akefð af þessvm tveim ungmennom gerðo bretar strengleic er þeir calla tveggia elskannda At sonnv var þetta i neystric er nv heitir normanndi þar sem eit mikit fiall er vndarlega hát þar huila þessi tvau ungmenni a ofanverðo fialleno En aðrvm megin fiallzens mioc nér fialleno let einn konungr gera micla borg með miclu athygli er þa var herra þeirra þioða er pistrar heita 
        oc
        konungr let calla borgena pistres 
        oc
        sva heuir hon iafnan verit siðan iafnan En bygð 
        oc
        hus oll er kunnig at allt þat fylki heitir pistra  dalar Sa konungr er þa bio þar atti eina dottur friða 
        oc
        kurteisa mey En ecki atti hann fleira barna Hann tignaðe hana 
        oc
        unni yuir alla lifannde Rikir baðo hennar 
        oc
        giarna villdo fa hennar En faðer hennar villdi engvm kosti gifta hana þui at hann matte alldre af henni sia þui at hon var i hia honum bæðe netr 
        oc
        daga at hugga hann 
        oc
        gleðia hann siðan hann hafðe mist drottningar sinnar En margir leto illa yuir þui er hann gerðe hana ser sva kǽra Sva at allir menn hans asacaðo 
        oc
        avitaðo hann Sem hann heyrðe at menn um orðaðo 
        oc
        at taldo þa firirkunni hann 
        oc
        mislicaðe honum mioc 
        oc
        af þui var hann hugsivcr 
        oc
        harms fullr 
        oc
        tóc þa at ihuga með hverivm hætti hann mætti þui af koma at engi biði dottvr hans þa viti hann at sannv at sva hevir konungr mællt Ef hann getr borit dottvr hans vpp i fiallet i faðme sinum sva at hvilldizc ei i millvm þa skal hann fa hennar Nv sem þessi tiðennde varo fregin um allt landet þa leitaðo margir við at bera hana er allz ecki gato at syst þeir varo nockorir er gato borit hana i mitt fiallit en engi framarr þui hætto þeir sva buit Mioc lengi stoð sva buit vm konungs dottor at engi villdi biðia hennar þui at engi gat fullgort þat er viðr la I þui konungs riki var einn ungr maðr svnr eins dyrlegs mannz friðr 
        oc
        vel mannaðr yuir alla aðra hann ilutaðezc vm konungs dottor hann var oft lengi i konungs hirð 
        oc
        unni mioc konungs dottur 
        oc
        opsamlega rœdde við hana at hon skylldi iatta honum astar þocca sinn þui at hann var vaskr maðr 
        oc
        hinn curteisazti 
        oc
        konungr lofaðe hann mioc 
        oc
        var honum hinn kærasti þau rœdduz oft uið 
        oc
        vnni hvart þeirra oðrvm tryglega 
        oc
        leyndu sem bazt Sva listvlega at eingi gat funnit ast þeirra En þat angraðe þau mioc at þau matto ei finnaz ne saman koma Sveinnen i hugaðe at honum var betra at biða með bið lunnd En skunnda með heimskre rapan 
        oc
        af fallannde von missa til sio sinnar 
        oc
        vettannde vanar hann var mioc astbvnndinn af henni 
        oc
        hon af honum þui nest bar sva at at sveinnen kom til vnnasto sinnar er sva uar friðr 
        oc
        vel mannaðr 
        oc
        kærir firir henni astar angr sinn 
        oc
        mællti at hon skylldi ei lengr valca hann i astar banndum 
        oc
        bað hana fylgia ser i brott 
        oc
        kvaz ei lengr bera þenna angr En ef hann bæðe hennar 
        oc
        hefðe þat uppi verit firir feðr hennar þa vissi hann at faðer hennar vnni henni 
        sua
        mikit at hann minnde eigi gifta hana honum nema hann gæti borit hana i faðmi sinum upp a fiallit þa mællti mæren Vnnasti quað hon Ec veit at visu at ei getr þu borit mic þui at þu ert ei sva craftugr ne aflugr En ef ec fylgi þer i brot þa man faðir minn iafnan lifa með harm 
        oc
        hugsott reiðr 
        oc
        angrfullr En guð veit at ec ann honum sva mikit 
        oc
        sva er hann mer mioc kǽr at alldri vil ec honum angr gera þu verðr annat rað at hafa þui at þetta hugnar mer vist ei Ec a eina rica frændkono með rikum eignvm ut i salernaborg Hon hevir þér lengr verit 
        en
        fimtigi vetra 
        oc
        er hon fullkomin i allzkonar læcnis kunnasto 
        oc
        lengi vm þa kunnasto velt hon kann allra grasa 
        oc
        rota skyn Ef þu villt til hennar fara 
        oc
        fœra henni brǽf mit 
        oc
        syna henni atburð þinn þa man hon til leggia rað 
        oc
        rœct 
        oc
        þau buðca gros gefa þer 
        oc
        fa þer þa drycki er mikinn kraft 
        oc
        styrc manu gera þér Siðan sem þu aftr kœmr i þetta fylki þa skall tv biðia min firir feðr minvm hann man kalla þec bernscan 
        oc
        segia þer formalann En þu iatta honum giarnsamlega með þui at ei ma með oðrvm hætti vera SEm sveinnen hafðe heyrt rœðo 
        oc
        rað hennar þa huggaðezc hann mioc 
        oc
        þaccaðe henni 
        oc
        toc hann leyui af unnasto sinni 
        oc
        for i fylki sitt 
        oc
        bio ferð sina skyndilega 
        oc
        for ut i salerna borg 
        oc
        huilizc þar 
        oc
        mællte við frændkono unnasto sinnar 
        oc
        fec henni bræuit er hon sendi henni Sem hon hafðe yuir séét bræuit þa mællti hon at sveinninn skylldi dveliaz með henni til þess er hon hafðe reynt alla meðferð hans 
        oc
        styrcti hon hann þa með læcningum 
        oc
        fecc honum þess konar drycc at alldre verð hann sva valcaðr ne moðr er hann a bergir þeim drycc þa fǽr hann þegar fullkominn styrc 
        oc
        fullgort megin 
        oc
        allt afl Sem hann hafðe þetta syst þa for hann heim i fostr sitt 
        oc
        hirti dryckinn i kerallde einu litlu 
        oc
        hafðe með sér Nu er sveinninn feginn 
        oc
        glaðr er hann var heim kominn þa dvaldizc hann litla stunnd i fylki sinu 
        oc
        for þegar til konungs at biðia dottur hans konungr syniaðe honum ei dottvr sinnar En þo let hann sem sveininvm være þat mikil heimska 
        oc
        urað 
        Oc
        einn dag lét konungrinn stefna eftir vinum sinum sacar dottur sinnar 
        oc
        sveinsens er viðr vill leita at bera dottur hans upp a fiallit 
        oc
        samnaðizc þar þa mikit folc at sia þann atburð Sem stefnu dagrenn kom þa var sveinnenn þar fystr allra 
        oc
        gleymdi eigi drycc sinvm a eingivnvm hia seine borg samnaðiz þa sa hinn micli mannfiolde konungrinn lét þangat koma dottor sina var hon i engvm klæðom nema serc einum Sveininn toc hana i faðm sér 
        oc
        fecc henni dryckinn þui at hann vissi at hon minndi ei svikia hann En þat man ecki téa honum þui at engi hofsemd var með honum hann lióp með henni sem hann matti skiotazt 
        oc
        er hann var kominn i mitt fiallit sacar fagnaðar þess er hann fecc af meynni þa gleymdi hann drycc sinum Sem mæren kende at hann mœddizc þa mællti hon Unnasti kvað hon drecc drycc þinn þui at ec kenni at þu mœðizc drecc 
        oc
        enndrnyia styrc þinn þa svaraðe hann Ec hevi ec yrit afl unnasta Ecki mœðizc hiarta 
        oc
        fyrir þui vil ec engvm kosti huilazc Sem hann hafðe up sót tva luti feallsins þa fell hann nalega niðr i uvit Mærenn bað hann morgvm bœnum Unnasti kvað hon drecc læcning 
        hans
        þina En hann villdi eigi heyra orð hennar ne trva orðvm hennar 
        oc
        for micla ferð með henni 
        oc
        komz hann þa upp á fiallit með henni með mikilli pining þar fell hann niðr 
        oc
        stoð alldri siðan vpp 
        oc
        rann hiarta hans allt or honum 
        oc
        la hann þar þa svabuit sprunginn MÆren sem hon sa vnnasta sinn þa hugðe hon at hann lægi i úviti 
        oc
        settiz hon a kne i hia honum 
        oc
        villdi geva honum dryckinn at drecca En hann matti allzecki mæla nema með þessvm hætti do hann sem nu er sagt Hon kærða þa dauða hans með havo ope 
        oc
        kastaðe þegar keralldeno frá sér er drycrenn var i 
        oc
        rann drycrenn or 
        oc
        dreifðizc uiða vm fiallit Sva at allt þat fylki bœttiz af þui fyrir þui at þar fvnnuz morg goð gros siðan er morgvm monnum bœttiz er af drvcku þeim drycc Nu er þat segiannde yðr fra meynni er sva var hyggin 
        oc
        heyvesk 
        oc
        hin friðazta at hon fell þar niðr 
        oc
        do af harm hia unnasta sinum En þeir er biðv þeirra er þeir sa at þau komo ei ofan gengu þa vp eftir þeim 
        oc
        funnv þau bæðe dauð þa fell konungr niðr 
        oc
        la lengi i vuiti 
        oc
        bar sva mikinn harm at varla loddi liuit i honum 
        oc
        allt folkit er þar var samnað bar með miclvm harmi dauða þeirra þrea daga helldu þeir likum þeirra ofan iarðar þa var buin þeim steinþro 
        oc
        logð i bæðe saman 
        oc
        reðo þat allir at þau skylldo þar a fialleno vera gravin 
        oc
        er sva var gort þa foro aller i brott Af þessvm atbvrð barnanna var iafnan fiallit kallat tveggia elskannde En bretar gerðo siðan af þessvm atbvrð strengleic þann er þeir kalla tveggia elskannda her er Guruns strengleicr ÞEir er bva i borg þeirre er heitir svspezun vitu þenna strengleic er Gurvn heitir hvar af hann var gor 
        oc
        með hverivm hǽtti Gurun var ættaðr af brettlannde dyrlegr maðr 
        oc
        ricra manna faðer hans var ricr konungr mioc hyggenn 
        oc
        kurteiss Moðer hans var ricra manna Scota konungr var broðer hennar Nu sem Gurun var fullkominn maðr at afle 
        oc
        skynsemð þa sendo þau hann til skota konungs moðor broðor sins konungr toc vel uið honum 
        oc
        tignaðe hann yuir alla 
        oc
        gerðe hann sér hinn kærazta 
        oc
        þui nest sem hann kunni riddara  vopn bera þa gerðe hann hann at riddara 
        oc
        eftir raðom raðgiafa sinna þa gerðe hann hann iarl yuir þeim monnvm er vales heita Gurvn var hinn friðazti maðr at allum limum vel skapaðr 
        oc
        unni einni mey er var systur dottir drotningarennar Sva alla tolfmanaðe at hann gerðe henni ei kunnict 
        oc
        ei bað hann hennar þui at hann hugðe 
        oc
        ottaðezc at hon mynde syniazc honum Oc hugleiddi hann með sér at betra er at hafa biðlunnd en rapa til uvissar vanar með skunnda 
        oc
        missa sva þess er til hyggr Einn dag þui nest bar sva at at Gurvn for at skemta sér i morc at veiða dýr 
        oc
        hafði við sér harpara einn Er meistare var allra harpara þeirra er i þui lannde varo 
        oc
        firir þui at Gurvn vissi at harparanom varo kunnigar allar meyiar þess rikis þa rannzacaðe hann af honum gorsamlega 
        oc
        hveriar hellzt varo friðaztar at atferð 
        oc
        kurteisi 
        oc
        hveriar af þeim hellzt være ælskannde harparenn nefndi allar En þa lofaðe hann mest yuir allar þa er Gurun unni Sem hann hafðe heyrt hann sva mioc lofa þa er honum bazt licaðe þa lagðe hann hendr um hals honum oc mællti vin kvað hann Ec vil gera allt þat er þér vel licar þui at þu veizt at þu matt mikit tia mer 
        
         oc
        
        mikit at gera at raða mer heillt 
        oc
        micla hialp veita mer um þa mey er þu hevir sva mioc frægt 
        oc
        lofat firir mér Ec heui lengi elskat hana En ecki heui ec enn rœtt við hana þa svaraðe harparenn kynlect þycki mér kvað hann hui þu leitar ei rannzacs um slict En ef þer licar ec 
        uil
        við hana rœða 
        oc
        segia þér annsvor hennar Ða mællti riddarenn þat vil ec giarna kvað hann 
        oc
        þes bið ec þic Nu sem þeir varo komnir or skogenom oc mett er i castalanom þa gleymdi ei harparenn ærenndi sinu 
        Oc
        gecc þegar i drottningar loft 
        oc
        settizc þegar hia frænnkonom drotningar 
        oc
        meyiom 
        oc
        gerðe þeim skemtan 
        oc
        gaman leic 
        oc
        látr 
        oc
        mælti hann við unnasto Guruns 
        oc
        bar henni kveðiu hans 
        oc
        at hann ann henni mioc 
        oc
        villdi nu þegar hafa annsvor af henni 
        oc
        sagðe henni at hvergi fær hon friðare ne villdre mann at elska en hann er Mæren þegar kurteislega þaccaðe honum orðsending hans 
        oc
        sagðe at hon hafðe dverg einn með sér er faðer hennar fostraðe oc sennde hann þangat með henni ef sva være at hon villdi nockorum manni vnna þa bauð faðer hennar henni at hon skyllde raðom dvegsens fylgia 
        Oc
        firir þui sagðe hon þa er hon hevir heyrt orð dvergsins þa skal hann vita svor hennar þa for harp  arenn or lofteno 
        oc
        kom til Guruns 
        oc
        sagðe honum svor hennar at ef dvergenom licaðe þa vill hon giarna vnna honum þui at hon verðr at gera eftir hans raðom Nu ef þu mátt dverginn locca með fegiofum 
        oc
        sva fogr orð firir bera at hann villdi samþyckia 
        oc
        vera með vilia þinum 
        Oc
        hallda þinu male þa mantv vel komazc at þinum vilia þa callaðe hann svein einn til sin 
        Oc
        sendi hann skyndilega eftir dverginom 
        oc
        steig dvergrenn þegar a hest sinn 
        oc
        reið til herbergis Guruns Sem Jarlinn leit hann þa liop hann up 
        oc
        gecc i moti honum 
        oc
        bar hann til sætis 
        oc
        fagnaðe honum vel þa lét hann honum fœra af fe sinv gott borðker af brenndo silfre at þióna honum með 
        oc
        rict silki pell til klæða Dvergrenn þegar sem hann sa giauir hans þa sa hann at þat var allt sacar þeirrar friðu méyiar er hann reð 
        oc
        varðveitti 
        oc
        svaraðe at engar giauir vill hann þiggia af honum kvazc ecki vera þurftugr gullz ne silfrs Siðan for hann aftr til meyiarennar 
        oc
        sagðe at herra Gurvn unni henni 
        oc
        þǽr giaver er hann bauð honum En þa birti mǽren honum at hann bað hennar mioc 
        oc
        orð sent henni at hon skylldi iatta honum astar þocca sinn En ec heui skotið raðagerð minni til þin Nu seg mér hvat þer synizc af þessu hveriu mer samir at svara honum fru qvað drvergrinn Eftir skynsemd minni vil ec gearna segia þér þat sem mér syniz bazt Gurvn er goðr maðr En ofgiarna vill hann heima sitia œrit er hann milldr at gefa en hann vill ei at fara atreiðvm Ef hann villdi i viðrskifti riddare vera þa mynde hann frægiaz af riddaraskap betre er raustr skialld sveinn en ragr riddare En þo mæli ec ei þetta til hans Ða lo mæren 
        oc
        svaraðe kynleg ero mer svor þin kvað hon þat samir ei at þu amælir honum eða vill tu at hann drepr sic sacar min þat veit trv min kvað hann dvergrinn nv finn ec at sannu at þu annt honum 
        Oc
        þu fylgir raðom oc eggian harparans Ðat er hordoms manna livi þar sem þeir venta giafar 
        oc
        gœzkv lutaz þeir i slica syslu Nu fyrr en þau luku rœðu sinni þa kom harparenn at leita svara meynnar um þat er hann hafðe fyrr rœtt við hana 
        oc
        hafðe hann heyrt allt þat er dvergrinn mællti 
        oc
        hann mællti þa reiðr til hans Vesæll kvað hann allz engi ertv illr 
        oc
        vanndr 
        oc
        af acr korlum vesæll auki þat vǽre verðuct at ec skyta fœti minvm firir briost þer Sva miklo hoggi at þu lægir sprunginn af er amælir dyrlegom hofðingia 
        oc
        sva mynda ec gera at visv ef ei være þessi iungfru Dvergrenn sortnaðe allr 
        oc
        svaraðe harparanom at hann laug Eigi em ec vandr maðr ec em kvað hann gvðs skepna 
        oc
        heuir nattura geuit mér vit 
        oc
        skynsemd kurteisi 
        oc
        goða kvnnasto En þu hevir illa syslu 
        oc
        vand atǽvi Ða mællti mæren at þeir skylldo hætta deilld sinni Harparenn spurðe þa meyna vilia sinns Mæren svaraðe hans orðum at hon vill fylgia hans raðom 
        oc
        þui fram fara er honum synizc En þess bið ec kvað hon at þu geuir upp reiði þina dvergi minum 
        oc
        iatte hann henni þegar með goðvm vilia bœn hennar 
        oc
        tóc hvart þeirra i hond annars 
        oc
        gengv til herbergis Guruns 
        oc
        ero þeir nu felagar framleiðiz þa leiddv þáu Gurun a eimæli 
        oc
        sogðu honum timann nér hann skylldi finna hana 
        oc
        var þa dvergenom allr hugr á at þau skylldo finnazc sem fyrst Gurun stoð mioc arla vpp 
        oc
        klæddizc ricri gangveriv drottning gecc þa (i) kirkiu en dvergrinn leiddi þa riddarann i drotningar loft þar sem mæren var En hann hafðe ihugat þat sem hann villdi mæla til hennar 
        oc
        bað þa hennar með hœvilegum orðvm 
        oc
        vel skipaðom Sem mæren hafðe heyrt orði hans þa iattaðe hon honum ast sina at hon skal hava hann sem unnasta sinn En hann se a þat at hann gere sva mikit firir hennar sakir sem honum samir at gera sacar vnnasto sinnar 
        Oc
        iatte hann þui 
        oc
        þackaðe henni Nu heuir Gurun þat með fręlsi 
        oc
        leyui at kyssa 
        oc
        halsfaðma hana 
        oc
        atti hann mioc lengi við hana með kurteisum leikum 
        oc
        sœtum kossum dvergrenn hugðe vannlega at viðrskifti þeirra 
        oc
        lo mioc at leic þeirra 
        oc
        ihugaðe hann þa 
        oc
        mælltizc einn viðr þessi riddare kvað hann kann vel kyssa macara vǽre at hann kynni iamvel riða með riddara vapnvm ÞESo nest for Gurun til herbergis sins 
        oc
        fylgdi dvergrenn honum 
        oc
        var honum hinn kærazti I þeim tima er þetta gerðizc þa safnaðezc mikill herr norðan af mæræf fiolmennilega i moti konungenom 
        oc
        stefndi þa konungr til ollu liði sinu 
        oc
        uinvm sinum þeir ufriðinum vpp helldo nalgaðozc þa miok riki konungs 
        oc
        gerðo honum oftsamlega skaða drapo menn hans 
        oc
        hertoco konor sǽtti þeim oft a morkum Sva at einn dag er hann mœtti þeim þa œpti Gurvn systur son konungs fyrst a þa En hinir varo aðr varir við þa vel herklæddir 
        oc
        er þeir saman komo þa sotto konungs menn þa mioc vasklega En hinir toco vel uið þeim 
        oc
        fello margir af hvaromtvegivm Gurvn sat á einum hinum bazta rauðvm hesti 
        oc
        bar hann a spioti sinu eina friða erme af hinv bazta silki er unnasta hans gaf honum þa er hon gerðe hann unnasta sinn Hann leypti fram hesti sinum 
        oc
        stefnde at einum valskum riddara En sa var konungs. sunr af irlannde Sem hann sa at hann stefndi at honum þa hellt hann spioteno 
        oc
        stefndi i moti honum 
        oc
        mœttuz þeir með horðum hoggum En Gurun var kroftugr maðr 
        oc
        hinn aflugazti skaut honum þegar af hestinum ollum felagum hans a siannde En einn felage hans af gotlannde sa er hét Malkus Sem hann sa felaga sinn liggia opinn þa firir kunni hann mioc 
        oc
        bar fall hans með miclum harm hann let siga merkit 
        oc
        leyfti at Gurun með miclu spioti 
        oc
        lagðe hann horðu spiotlagi En ei gat hann fellt hann En hann lagðe hann með spiotino sva at hann særðe hann en i þui einn af bog monnum þeirra skáut at honum 
        oc
        laust hann unndir herðar blaðit sva at broddrenn stoð allr i hollde hans vpp yuir falinn Sem Gurun kennde at hann var sarr þa snœre hann aftr hestenum 
        oc
        hio hofuð af honum með brugan sverðe sinu 
        oc
        kom þui nest til sinna manna Nv sem konunge var sagt at frænnde hans var mioc sár þa mislicaðe honum mioc 
        oc
        kunni þui illa 
        oc
        reiddizc hann mioc uvinum sinum 
        oc
        snœri liði sinu 
        oc
        felldi betr en .iii. hunndrat 
        oc
        hertecnir varo iammargir eða fleiri 
        oc
        toku þeir þa at flyia sem skiotazt En konungr villdi firir þui ei reca a land flottann at hann ottaðiz at þeir myndo hafa folgit lið sit i skogenum 
        oc
        bauð mannvm sinvm allum aftr at snuazc Ðui nest reið hann at finna frænda sinn 
        oc
        fecc honum goðan læcni er skiot grœddi hann Mæren er sva mioc unni honum sem hon fra 
        oc
        vissi til sannz þa ottaðez hon mynde alldre sia hann siðan hon gerðe ser mikinn harm sva at nalega mynde hon springa Siðan kallaðe hon dverginn 
        oc
        mællti Gac skiot til unnasta mins 
        oc
        spyr hann ef hann se lifs venn 
        oc
        sennde mer orð ef hann ma heilsu fa En ef þes er engi von þa skal ec ei liva eftir hann frou kvað hann hætt at mæla slict ei samir þer at hava sva mikinn harm Ef þessi deyr þa mat tv brat fa nyia ást þui at engi kona verðr raðlaus nema of gomul se Vist er tu kvað hon vandr 
        
         oc
        
        illr 
        oc
        ill tilbrigði finnaz i þer Eigi heui ec þat lunnderni 
        oc
        ei vil ec hafa er kallat er hverflynde Sem hon hafðe þetta mællt þa gec dvergrenn til herbyrgis Guruns þegar sem Gurun sa dverginn þa callaðe hann hann til sin 
        oc
        spurðe hann um vnnastu sina hann talde honum þa at hon bar mikinn harm sacar hans netr 
        oc
        daga Sem hann heyrðe þat þa firir kunni hann mioc þa callaðe hann þangat harparann 
        oc
        sennde henni orð ifanarláust at hann verðr brat heill Siðan for hann aftr til meynnar 
        oc
        sagðe henni þau tiðende at unnasti hennar verðr bratt heill Siðan for hann aftr til Guruns 
        oc
        sagðe honum hverso mæren unni honum Af þessum fagnaðe er nu fec hann af ast meyiarennar þa mællti hann til harparans at hann skyllde safna nyia nota þa sem hann matte fegrsta finna vm Gurun hinn bazta vin sinn 
        oc
        upphaf astar hans 
        oc
        fr  am  færðer En hann þegar gerðe sem Gurun bað hann 
        oc
        gerðe hinn fegrsta strengleic um allan þann atburð til lyctar 
        Oc
        þessi er einnkennilegr strengleicr af hinum fegrstum nótvm 
        Oc
        heitir Gurun En Gurun þegar sem hann var heill 
        oc
        grœddr af sarom sinum þa tóc hann á launnvngu meyna or drotnengar lofte eftir raðom harparans 
        oc
        mestr var hann vin hans 
        oc
        hafðe baða með ser dverginn 
        oc
        harparann 
        oc
        foro oll saman i cornbreta lannd 
        oc
        tóc konungr vel við allum þeim Siðan reyndizc Gurvn hinn bazti riddare harðr i vapnum oflugr 
        oc
        stercr 
        oc
        vaskr sva at vm hans daga fannz ei hans maki Margir segia þessa sogu með oðrum hætti En ei las ec annat En nu heui ec sagt yðr her er Miluns strengleicr ÞEir er sogvr vilia segia þa samir ir þeim með sundrskiftilegum hætti up hefia Miluns sagu at segia yðr með fám orðum 
        oc
        firir hui er þessi strengleicr var gorr 
        oc
        kallaðr Milun Milun var i valess fœddr dyrlegr maðr 
        oc
        vel kyniaðr I þui fylki bio einn ricr lenndr maðr En ei er mér nafn hans kunnict hann atti eina friða dottur hoska 
        oc
        hygna 
        oc
        kurtéisa méy Sem hon fra til milvns þa toc hon at elska hann mioc 
        oc
        sendi til hans sendi mann sinn 
        oc
        sagðe ef honum licar þa vil hon giarna elska hann En hann fagnaðe mioc þeim tiðendom 
        oc
        hennar orðsenndingum 
        oc
        mællti til senndi mannz hennar Vin kvað hann þu skalt fara aftr til fru þinnar 
        oc
        fœra henni þetta fingr gull 
        oc
        koma eftir mer þa er henni licar 
        oc
        skal ec þa fylgia þer sveinninn toc þa leyui 
        oc
        for sva buit til fru sinnar 
        oc
        fec henni fingrgullit 
        oc
        sagðe at hann heuir syst þat sem hon vil Scamt ifra svefnhusi hennar i grasgarðe einum setto þau funnd sinn 
        oc
        viðrrœðo sina 
        oc
        vitiaðe hann hennar sva oft at hon var með barne Sem hon fann at hon var með hofn þa sende hon eftir Milun 
        oc
        cærðe firir honum 
        oc
        sagðe honum atbvrð sinn at hon var með barne 
        oc
        sacar hans hafðe hon tynt allre sœmð sinni 
        oc
        foðurleifð 
        oc
        allu aðru goðo Milun svaraðe henni at hann vill gera allt þat er hon vill leggia til raðs þa kvað hon er barnit verðr fœt skalt þu senda systur minni er gift er i normanndie ric 
        oc
        auðig kurteis 
        oc
        hyggin fru bit um hals þui fingrgullit 
        oc
        man ec sennda með barneno brǽf mitt at þa er hann er fullkominn maðr at vexti 
        oc
        kvnni skil 
        oc
        skyn semð þa fae hon honum bræfit 
        oc
        fingrgullit 
        oc
        segi honum at hann varðveiti vel 
        at
        hann megi af þessu finna foður sinn Siðan sem hon hafðe fœtt eitt sveinbarn fagrt þa festu þau fingrgullit um hals sveininvm 
        oc
        var hann sva buit brott sendr faður systr sinni er vel toc við honum 
        oc
        mioc unni honum þa er hon vissi 
        oc
        hvaðan hann var þa let hon hann elskolega 
        oc
        með mikilli virct fostra Milun brott fór ór fostrlannde sinum með oðrum riddarvm at fá sér leigu 
        oc
        frægð En unnasta hans er eftir sat heima var þui nest gift Einum rikum 
        oc
        raustum riddara 
        oc
        aflugvm hafðingia En þa er hon vissi at faðer hennar skyllde gifta hana þa bar hon at bvrð þenna með miclvm harm at brvð laupi hennar leiddi faðer hennar hana til spusa sins með mikikilli tign 
        oc
        sœmd SEm milun kom aftr i fostr lannd sitt þa kunni hann illa at hann hafðe latet unnasto sina 
        oc
        var mioc ryggr 
        oc
        huga fullr þa let hann gera brǽf 
        oc
        inzigla 
        oc
        atti 
        hann
        elftr eina er hann mikit unni hann batt brævit um hals ælftar sinnar 
        oc
        batt unndir fioðrum hennar 
        oc
        kallaðe til sin einn af skialld sveinum sinum 
        oc
        sagðe honum orð sending sina Gac skiott kvað hann 
        oc
        skipt klæðom þinom 
        oc
        bunaðe þinum þa skaltu fara til castala frv minnar 
        oc
        hava með þer ælftr mina Hygg at at þu mættir þui a leiðis koma at annattveggia þionasto mǽr eða þionasto kona fœre fru minni þessa ælftr Scialldsveinninn gerðe þegar sem herra hans bauð honum 
        oc
        toc ælftena 
        oc
        for leiðar sinnar brot um miðian bœen Nu er hann kominn at borgar liðeno þa callaðe hann til sin gæzlo mann 
        oc
        durvorð borgarliðsens 
        oc
        sagðe Vinr kvað hann lyð orðvm minum Ec em fuglare 
        oc
        livi ec við veiði mina 
        oc
        eM ec vel kunnande at taca fugla I dag toc ec ælftr eina i gilldro minnæ undir arluns fiallæ 
        oc
        vil ec gefa þenna fugl frv castalans Þa svaraðe honum durvorðrenn Vinr kvað hann engum ukunnigvm manni er lofat at rœða uið hana nema hyski hennar 
        oc
        heima monnum En ei at siðr ec skal freista 
        oc
        viðrleita ef ec mætti koma þer a funnd hennar þui nest kom dyrvorðrenn i hollena 
        oc
        fann hann þar engan mann i hia henni nema tva eina riddara 
        oc
        snerezc hann þa aftr skynd ilega 
        oc
        leiddi hann þa skialld sveinenn sva leynilega at engi vissi þar kvamo hans 
        oc
        engi spurðe hver hann var ne hvat hann villdi þeir komo baðer til frunnar 
        oc
        fœrðo henni elftrena 
        oc
        fengo henni sialfre i henndr Hon með miclvm fagnaðe viðrtóc 
        oc
        stráuc mivclega hofuð hennar 
        oc
        hals 
        oc
        kennde hon brævit i þui var folgit undir fioðrvm elftrennar þa gec hon i loft sitt oc lét bera þangat elftrena 
        oc
        kallaðe til sin mey eina 
        oc
        leysti brævit 
        oc
        bráut innsiglit 
        oc
        fann hit fyrsta orð miluns unnasta sins Nv var þat fyrst a brævino at hon skylldi nœra æltrena sva lengi sem henni licaðe En þa er henni licaðe at sennda hana i brott með brævi sinu þa skyllde hon engat mat geva henni a þrim dogvm 
        oc
        lata leiða hana unndir beran himinn 
        oc
        mynde hon þegar brott flivga til þeirra hibilia er hon var fyrr von at vera frun um leitaðezc þa með list 
        oc
        velom at hon gat syst ser blez 
        oc
        bocfell 
        oc
        gerðe brǽf 
        oc
        bat unndir fiaðrvm ælftenni þa er hon hafðe fastat .iii. daga 
        oc
        flaug hon þegar skyndelega til castala miluns 
        oc
        gecc þegar til hans 
        oc
        kallaðe hann ræðiz 
        mann sinn at geva henni mat 
        oc
        toc hann bræf af halsi hennar 
        oc
        las þegar allt yuir 
        oc
        hugaðez ðá mioc af blinndri kveðiu hennar 
        oc
        iartegnum þeim er hon senndi honum Vel .xx. vetr lifðu þáu sva Milun 
        oc
        vnnasta hans at þau gerðo elftena sende mann sinn sva at engi vissi nema þau tvau En su hin rica fru systir Miluns En fostraðe sun þeirra hafðe hann sva lengi með sér at hann var fullkominn maðr at vizko 
        oc
        skynsemd 
        oc
        afle þa let hon gera hann riddara 
        oc
        fec honum bræf 
        oc
        fingrgull þat er henni var sennt með honum at fa honum þa er hann vǽre vaxinn maðr 
        oc
        sagðe honum hvar moðir hans var 
        oc
        með hverium atburð faðer hans gat hann þa er frun hafðe allt sagt honum þa fagnaðe hann at faðer hans var ǽtgoðr 
        oc
        ricr at eignum 
        oc
        ihugaðe hann at honum samir ei at rosa ser þui at hann er sva ricra manna 
        oc
        faðer hans sva frægr af reysti 
        oc
        riddaraskap nema hann kome ser i meiri fremd með aðrum riddarum bio hann þa brottferð sina or lannde 
        oc
        lét fostra hans allzecki skorta hann dvaldizc þa eigi lengr en um kvelldit Vm morgeninn toc hann leyui En fostra hans gaf honum morg herklæðe 
        oc
        at hann skyllde vel reynaz at riddara  skap 
        oc
        kurteisi Siðan kom hann yuir sio 
        oc
        stefndi i bretlannd norðr 
        Oc
        hellt hann sec vel 
        oc
        for at atreiðvm 
        oc
        kannaðizc við alla þa er ricaztir varo i þui lannde for þa hvervitna reysti hans 
        oc
        riddaraskapr heim i fostrlannd hans Milun heyrðe mioc lofaðan þenna hinn unnga riddara 
        oc
        mislicaðe honum mioc at sa riddare var sva ráustr 
        Oc
        ihugaðe hann at fara skyndilega yuir ænglannz  sio 
        oc
        gera atreið þessum riddara at svivirða hann 
        oc
        frægð hans 
        oc
        gerðe þetta kunnict vnnasto sinni 
        oc
        vil hann hafa leyui af henni Sem hon fra vilia hans þa þackaðe hon honum 
        oc
        kunni honum micla áfusu at hann uill fara ór lannde sinv at leita sunar þeirra Milun frá orðsennding hennar bio rikulega ferð sina 
        oc
        kom upp i normandie Siðan for hann ut i bretlannd 
        oc
        hafðe með sér marga goða riddara 
        oc
        dvaldizc i brettlannde til þess er paskar varo liðnar þa safnaðezc mikil fiolldi riddara vnndir michials fialli normenndingr 
        oc
        bretar Milun kom þa fyrstr þar allra Grimr 
        oc
        vápndiarfr 
        oc
        spurðe hann aðra riddara hvar sa hinn goðe riddare var 
        Oc
        varo þeir yrnir er honum sagðo Oc i hvaro liði hann var þa sa Milun at hann reið einkar vel 
        oc
        gaf stor hogg stor 
        oc
        kennde hann af vápnom 
        oc
        skipaðizc i fylking i moti 
        oc
        leyfti hvar at oðrvm sem skiotazt mátto hestar þeirra laupa Milun lagðe hann með sva harðo hoggi at þegar brast spiotskaptið i sunndr 
        oc
        gat hann ei fellt hann En sveinnin festi sva spiott sitt a honum at hann skaut honum af baki Sem hann fell þa sa hann unndir hialm hans at huitnat var har hans 
        oc
        skegg 
        oc
        mislicaðe honum at hann fellde hann 
        oc
        tóc hann þa hestinn með beislino 
        oc
        fœrðe honum i giof 
        oc
        mællti Herra kvað hann stig a hest þinn Guð veit Mer mislicar mioc at ec skyllde sva mikit misgera nockorvm þeim manni er á þinum alldre er Milun lióp þegar a hest sinn 
        oc
        kunni honum micla afusu 
        oc
        kenndi hann þa fingrgullit a hennde honum 
        oc
        mællti þegar til hans Vinr kvað hann lyð orðvm minum Seg mér hvat faðer þin heitir 
        oc
        moðer þin 
        oc
        sialfr þu þa svaraðe sveinnen Giarna vil ec segia þer þat er ec veit til Ec hygg kvað hann at faðer minn var fœdr i vales 
        oc
        er hann callaðr Milun hann unni eins rics mannz dottur 
        oc
        gat mic i leynd með henni En foður  systir min fostraðe mec 
        oc
        varðveitti mic sva lengi at hon gaf mer hesta 
        oc
        herklæðe 
        oc
        sende mec i þetta land faður mins at leita 
        oc
        nu fysir mic at fara i fostr land mitt oc finna hann yuir ænglanndz sio með skunnda þui at ec vil vita hvat tit er um foður minn 
        oc
        hverso hann er til moður minnar hverso samþyckilega 
        oc
        astsamlega þau ero saman Milun matti ei þa lengr þegia Hou drottinn gvð kvað hann dyrlega hevir þu holpit mér 
        oc
        hialpsamlega huggat mic Sveinn minn kvað hann þu ert at sannv sun minn Sem riddarinn hafðe heyrt orð hans þa steig hann af hesti sinum 
        oc
        kysti faður sinn sœtom kossom þegar sem hǽtti atreiðvm þa for Milun i brot þui at hann langaðe at rœða við sun sinn sva mart sem honum licaðe 
        oc
        varo þa baðir i einu herbyrgi 
        oc
        skorti þar ei micla skemtan 
        oc
        goðan fagnað 
        oc
        var þar mikill fioldi riddara Milun talde syni sinum frá mœðr sinni hverso hann unni henni siðan 
        oc
        hon honum 
        oc
        at þau gerðo ælftena senndi mann sinn Ðat veit trv min kvað hann goðr faðer Ec skal drepa bonda hennar En þu skallt spusa moðor mina 
        Oc
        hætto þeir þa sva buit þeirre rœðo Vm morgonenn biuggu þeir ferð sina 
        oc
        foro skiott yvir ænglanndz sio með goðum byr 
        oc
        hœgivm sio Ðui nest einn dag sem þeir riðo rettleiðis heim þa mœtto þeir sveini einum er komannde var fra vnnasto Miluns 
        oc
        villdi fara i brettlannd hann fecc Milun bræf innsiglat 
        oc
        sagðe honum vttan bocar at anndaðr var bonde unnasto hans 
        oc
        at hann skyndi heim 
        oc
        dveli ecki ferð sina Sem Milun þetta frá þa var hann mioc feginn 
        oc
        riðv þeir þa sva lengi at þeir komo til castala frunnar En engan mann spurðo þeir raz um hvarki frændr né vini ne aðra menn Sunr þeirra gifti feðr sinum moðor sina Vm ast þeirra 
        oc
        goðleic gerðo þeir i fyrskunni 
        vm
        þenna atburð strengleic er nv er þesse saga ritað sva sem ec gat giorst skyniat 
        oc
        skilt bretar calla gotulæf en ver kollvm Geitarlauf MIoc licar mér oc giarna vil ec syna yðr þann strengleic er heitir i volsku chefre. fuillenn Geitalauf i norrœno hvar þessi strengleicr var gor oc kveðenn oc með hverium hætti þat heui ec a boc leset þat sem margir segia 
        oc
        sanna um tristram 
        oc
        um drotneng 
        oc
        vm hina tryggazto ast þeirra af hverio þau fengo margan harmulegan harm 
        oc
        um siðir do þau bæðe a einum degi Marhæs konungr var reiðr tristam frænnda sinvm 
        oc
        firir bauð honum riki sitt sacar þes at hann unni drotningenni 
        oc
        for hann i fóstr lannd sitt Suðvales þar sem hann var fœddr 
        oc
        var hann fulla tolfmaðe sva at hann fecc ei leyui aftir at fara Siðan lagðe hann sec i abyrgð lifs eða dauða En þer latet yðr ei kynnlect þyckia þui at sa er ann trygglega er ha  rms  fullr mioc þa er hann fǽr ei vilia sinn 
        oc
        fystr Tistram var mioc ryggr 
        oc
        firir þui for hann or fostrlande sino 
        Oc
        stefndi i korn breta lannd þannog sem drottning var firir 
        oc
        fals einn saman i skogum En þa er kvellda tóc þa fór hann ór 
        oc
        toc sér herbyrgi 
        oc
        spurðe hvat tit var með konunge þa sagðu þeir honum er fregit hafðo at allir lenndir menn 
        oc
        hafðingiar skolu safnazc i tintaiol þui at konungr vill hallda þar hatið 
        oc
        veita ollu hirðliði sinu 
        oc
        hofðingivm a pikis dogum skolu allir þar vera 
        oc
        man þar ei skorta skemtan 
        oc
        rikan fagnað 
        oc
        skal þar þa drottningen vera Sem tistram hafðe héyrt þat þa huggaðizc hann miok þui at hon man ei fara sva um veginn at hann se hana ei Nu þann dag sem hann vissi at konungr skyldi þangat fara þa kom Tistram i morkena þar i hia vegenum sem hann vissi at drottning skylldi vm riða þa hio hann niðr einn hesli  vonnd 
        oc
        telgdi ferstrenndan með knifi sinum 
        oc
        reist nafn sitt a stavenom ef sva kann at bera at drotning ser stafenn þa man hon ihuga unnasta sinn þui at sva hafðe henni oðru sinni at borit Nu var ristið a stavenom at Tistram hafðe þar lengi beðit hennar 
        oc
        um lyz at spyria til hennar 
        oc
        vita með hverivm hætti hann mǽtti sia hana þui at hann ma engum kosti liva on hennar Sva ferr með ocr kvað hann sem við uindil si er binnz um hæsta við Meðan þessir tveir viðir bua baðer saman þa liva 
        oc
        bera lauf sitt En sa er þessa viðe skildi hvarn frá oðrum þa deyr haslenn 
        oc
        þui nest uiðvinndillenn 
        oc
        berr hvarki láuf nema þorna 
        oc
        firir verðaz bæðe Hin friða unnasta min Sva 
        oc
        eftir þeim hǽtti ero vit Ei ma ec lifa on þin 
        oc
        ei þu on min Drotning kom þa riðannde 
        oc
        leitt stafenn er stoð i veginum 
        oc
        toc stafenn 
        oc
        upp las þat er á var ristit Riddara þa er fylgdo henni let hon nema stað 
        oc
        bauð þeim at biða sin hon kvaz vilia stiga af hesti sinum 
        oc
        huilazc þar nockura stund 
        oc
        gerðo þeir sem hann mællti En hon gec þa mioc fiarre liði sinu 
        oc
        kallaðe hon þa þionasto mey sina Sem Brengveinn het er henni var iafnan holl 
        oc
        trygg Oc gecc hon þa af vegenom at hon fann þann er hon mioc elskaðe yuir alla livannde 
        oc
        var i þeim funndi mikill fagnaðr hvarstveggia 
        oc
        mællti við hann i goðo tome allt þat er henni licaðe 
        oc
        hann til hennar Siðan sagðe hon honum með hverivm hǽtti hann ma fa sǽtt 
        oc
        samræðe af herra sinum konunge 
        oc
        at konungrenn mioc iðraðezc at hann visti honum i brott 
        oc
        trvði vandra manna uraðom þui nest skildizc hon við unnasta sinn En þa er at kom skilnaðe þeirra þa greto þau bæðe Tistram dvaldizc i vales allt til þess er konungrenn moðor broðer hans sendi eftir honum 
        oc
        upp gaf honum reiði sina Nv af þeim fagnaðe er hann fec i morkinni af huggan drotningarennar 
        oc
        af syn hennar 
        oc
        funndi at mvna þáu orð er hon mællti Tistram er fullkominn var allzskonar strengleica er i horpu gerazc fann þa nyian strengleic bretar kalla gotulæf Valskir menn cræfrefuill En ver megum kalla Geitarlauf En nv heui ec yðr sagt þat sem ec veitt sannazt um þessa skemtan Geitarlauf er her Nv samer oss þeSo nest at skilia þann er heitir stranndar  strengleicr hverso hann upp hefzc Viliamr konungr er sotti ængland lét gera þenna strengleic þa er hann hafðe allt unndir sitt valld lagt 
        oc
        vorðum skipat firir lannda mœre þa for hann aftr 
        oc
        steig a skip i suhamtun þui at hann hafðe fregit at lenndir menn er atto kastala i lannda mǽre Normandier flestir allir misgerðo við hann 
        oc
        a gengo riki hans En hann sneri þa reiði i moti þeim 
        oc
        samnaðe mikit lið i moti þeim 
        oc
        fiolmennilegan her ór londvm sinum Sem hann kom i normanndie þa settiz hann um kastala þeirra 
        oc
        niðr bráut 
        oc
        aftr reisti sem honum bezt licaðe upp sotti þa alla 
        oc
        friðaðe vel allt riki sitt 
        oc
        gaf þeim verðuga refsing er illir 
        oc
        uruar menn varo Sem hann hafðe settit nokkora stunnd i riki sinu þa fysti hann aftr at fara yuir ænglandz sio 
        oc
        for hann til barbeflear bœar 
        oc
        sat þar mioc lengi 
        oc
        for hvern dag með gashaukum 
        oc
        veiddi tronur 
        oc
        toc mikinn fiollda 
        oc
        þar sat hann mioc lengi at biða goz byriar 
        oc
        samnaðez þar mikill skipa fiolde at flytia her hans En konungr villde ei hafa rað styremanna at rapa i uraðet veðr fyrre dvaldez hann þar mioc lengi sacar þeirrar skemtanar er honum licaðe sua vel 
        oc
        yndelega hugnaðe þa i hugaðe hann með retto athygli at hann skal sendi menn sina gera með brævi sinu ut i brettlannd til hinnar rauðu fru er natturo kunni allra strengleica 
        oc
        iamnan at faret þess konar skemtar 
        oc
        allan hug a lagt or bernsku sinni at hon skylldi gera honum einn nyfunninn strengleic með þeim hinum fegrstvm nótum er hin margfroða kunnasta hennar mátte til finna 
        oc
        skyndilega sennda honum með þessum senndi mannum er þessa orðzennding bera henni 
        oc
        skal heita strandar strengleicr Af þessvm strengleic vill hann muna 
        oc
        hveriv sinni minnaz þeirrar skemtanarsamlego seto er hann sat a barbeflear. strondv til byriar biðo HAnn sennde þui nest i bretlannd alla þa er með honum varo baztir harparar 
        oc
        uið þeim ricar giafer 
        oc
        fornir konunglegs orleics Sem þeir varo til hennar komnir i brettlannd ricar fornir fœrannde henni af konungs milleic þa uiðr toc hon með miclum fagnaðe 
        oc
        morgvm þockum Siðan leið litil stund þess i millum þa gerðe hon strengleic þann er konungr hafðe beðit hana með brævi sinu 
        oc
        senndi  mannum 
        oc
        frœdde harpara 
        oc
        kenndi þeim stranndar strengleic Sem þeir aftr til konungs foro með miclvm fagnaðe 
        oc
        bliðre gleðe þui at þeir hofðu vel 
        oc
        skiott syst allt þat er þeim licaðe þui nest skolu þeir leica firir konungi þenna strengleic 
        oc
        villdar mannum hans 
        oc
        hirðliði 
        oc
        sogðu þeir er skiliannde varo at alldre heyrðo þeir fyrr anan strengleic iamgoðan þessum En með þui at konungr let lica sér þenna einkennilega yuir alla strengleica þa læz ei harparenn ne glyiarenn vera nytr nema hann være þenna kunnande vel at gera 
        oc
        gorsamlega 
        oc
        for þess um allar hirðer konunga 
        oc
        hertoga 
        oc
        jarla 
        oc
        var engi su drottning hertoga ne jarla ne aðrar rikar frúr er ei leto lica sér þenna strengleic Oc enn um vara daga ero þeir margir er þenna kalla hinn villdazta 
        oc
        konunglegar skemtaner st  rengleic Nu las ec ei lengra i volsku male af þeima strengleic En allz ecki uil ec uiðr aúca nema þat at guð signi konunginn 
        oc
        sœmi varðveiti 
        oc
        uirðe er þessa boc let norrœna veranndom 
        oc
        viðkom 
        andom til skemtanar 
        oc
        miskunni þeim er þetta ritaðe ameN leicara lioð en i brezkv heitir þessi strengleicr Gumbelauc ÞAt hava sagt oss kornbretar at hins paris undir leuns fialle vanndizc mikit folc 
        oc
        fiolde at samnaz til veniolega a hverium tolfmanaðom til hatiðlegrar tignar þess hins helga nafns þangat komo rikir riddarar fiolmennilega 
        oc
        allar hinar friðaztu frúr 
        oc
        meyiar er i þui fylki varo sva at engi frú var su er nockorrar fegrðar var at ei kom þar rikolega búin a þeim degi þar var þa mart rœt með korlvm 
        oc
        konum 
        oc
        langar rœður gorvar 
        oc
        lengr mynde hann hafa dvalzc ef henni licaðe 
        oc
        mællti hon þa til hans Unnaste kvað hon statt vpp þu mat ei her dveliazc lengr Nu samir þer brott at fara En ec man her eftir dveliazc En einn lut vil ec segia þér hveriu sinni er þu villt rœða við mec þa i huga þann stað er þu sér at manni samir at rœða 
        oc
        finna unnasto sina roplaust 
        oc
        a mælis fra manna augsyn 
        oc
        skall tu þegar sia mic hia þer 
        oc
        gera vilia þinn Sem hann hafðe þetta heyrt þa gladdizc hann mioc 
        oc
        þaccaðe henni morgum þockum kyssannde hana 
        oc
        halsfaðmannde En meyiárnar er i landtialldit leiddv hann klæddu hann rikum gangverum Sem hann var sva rikulega klæddr þa syndizc hann hinn friðazti maðr 
        oc
        tóc hann þar nátvorð með vnnasto sinni 
        oc
        er honum samde ei at hafna þar skorti ei allzconar sendingar En riddarenn lét sér vel lica með kossum 
        oc
        halsfaðman vnnasto sinnar Sem þau upp stoðo fra nátverðar borðvm þa leiddu þǽr hest hans til hans 
        oc
        tóc hann leyui oc steig á hest sinn 
        oc
        reið til borgarennar mioc ihugannde þenna atburð 
        oc
        ifaðez i hug sinum með hverium hǽtti þetta villdi verða SEm han kom til herbergins sins þa fann hann menn sina vel klædda 
        oc
        hellt þa nott rict borðhalld 
        oc
        vissi engi hvaðan þau fong komu honum hann sennde um alla borgena at allir riddarar er hialpar varo þurfi skylldo til hans koma 
        oc
        let hann þeim veita vel 
        oc
        virðulega af gnogvm fagnaðe Janval gaf þa margar 
        oc
        ricar giaver hann leysti þa er hertecnir varo Janual klædde þa er leicarar varo En var útlenzcr ne mallaus er Janual gaf ei giavir Janual hafðe mikinn fagnað sva netr sem daga þui at hann mælir oft uið unnasto sina 
        oc
        er hon oll eftir hans vilia Nu sem mer var sagt a þeim somum tolfmanaðom um sum  arit eftir Jons voku þrir tigir riddara af konungs liði gengu allir saman at skemta sér i grasgarðenn vnndir turninom 
        oc
        illmdi allskonar sœtvm grosum J þeira flocki var herra Valuein 
        oc
        hans hinn friði frænnde 
        oc
        felage Sira iven þa mællti herra valvein hinn goðe riddare 
        oc
        hinn kurteisi er hvern mann gerðe sér at vin Herrar kvað hann nu hofum ver illa gort um Janual felaga várn er sva er milldr 
        oc
        kurteiss 
        oc
        hann konungs sun er vér hofum hann ei hingat með oss 
        oc
        snœroz þeir þa aftr til herbergis en af bœnom 
        oc
        beiðingum þeirra þa gec hann með þeim at hallda með þeim felagskap sinn En a þeim tima þess sama dags þa sat drotning i steinlofti sinu 
        oc
        hallaðez i einn skurðar glygg 
        oc
        þriar friðar frur með henni 
        oc
        kennde hon þegar hirð lið konungs 
        oc
        Ianual með þeim 
        oc
        mællti hon þa til einnar þeirrar er hia henni var at hon skyllde stefna til hennar allar hinar friðaztu meyiar hennar þui at hon vill ofan ganga i grasgarðenn at skemta sér i hia konungs riddarom 
        oc
        fylgdo þa henni betr en þrir tigir meyia þǽr er friðaztar varo 
        oc
        kurteis 
        aztar 
        oc
        gecc hon þa ofan um graddur En riddararnir gengo allir i moti þeim 
        oc
        fagnaðo þeim með miclum goðvilia 
        oc
        hirðlegre héyveski 
        oc
        leiddi sina hverr þeirra 
        oc
        er þau varo niðr sezc þa hafo þau kurteisa rœðo 
        oc
        gaman kurteisara skemtanar Sira Ianual gecc ser einn saman 
        oc
        licaðe honum ei at kannazc við drotningena ne meyiar hennar Settiz mioc fiarri þeim 
        oc
        langaðe hann þa mioc eftir vnnasto sinni at kyssa hana 
        oc
        halsfaðma 
        oc
        leica við hana siðnæmilegom leic En firir þui at hann hafðe ecki þat er honum licaðe þa virðizc honum enskis þat er hann sa þau skemta sér Nv sem drotningin sa at hann sat einnsaman fiarre oðrum þa gecc hon beint at honum 
        oc
        settizc i hia honum 
        oc
        kallaðe hann til sin 
        oc
        synde honum allan vilia sinn Sira Ianual kvað hon lengi mioc heui ec þér unnat lofat þec 
        oc
        frægt firir morgvm 
        oc
        oft heui ec girnzc þic með mikilli fyst allan mat tv hafa astar þocca minn seg mer braðlega vilia þinn fru min kvað hann mæl ecki slict vist ei licar mér ast þin ne unna yðr hvarki sacar þin kvað hann ne astar þocca þins vil ec vera svicare ne suivirðing herra mins þa reiddizc drotningin 
        oc
        (i) reiði sinni mismællti Ianual kvað hon þat hygg ec at visu at þer licar litt kvenna astir 
        oc
        uiðrskifti þui at þér hugnar betr at eiga við unga sveina 
        oc
        gera syndgan vilia þinn a þeim Slica skemtan lætr þu lica þer Sem hann heyrðe þetta þa fec hann mikinn harm 
        oc
        angr af orðum hennar 
        oc
        var hann þa of skiotr at svara henni at hann man oft iðrazc þess þa mællti hann i angre sinum Fru kvað hann þess konar iðn nam ec alldre 
        oc
        alldre fer ec at þeirre illzku helldr em ec vnnasti þeirrar er ein er verðug lofs 
        oc
        frægðar er ec veit lifannde vit tu 
        oc
        frú kvað hann þér berlega at segia at su hin fatœkazta i hennar þionasto er friðare en þér frú drotning þa stoð drotningin upp 
        oc
        gecc i brott i reiði sinni i svefn  loft konungs gratannde 
        oc
        lagðezc i huilu sina 
        oc
        lezc vera siuk r 
        oc
        sagðe þat opinberlega at alldre skal hon upp risa fyrr en konungr gere henni rett af þui er Ianual mismællti henni 
        oc
        i orðum henni mismællti Konungrenn kom þui nest af veiðum ór morkinni þar sem hann for at veiðum 
        oc
        er hann kom i svefn hus drotningar 
        oc
        drotning leit hann þ kærðe hon firir honum um Janual er mismællti henni 
        oc
        sagðe honum at Janual bað astar þocca hennar En firir þui at hon syniaðezc honum þa suivirðe hann hana i orðum sinum 
        oc
        rosaðe þui at hann atti þa vnnasto er sva var dyrleg 
        oc
        ric 
        oc
        máttog at hann kvað villdre vera þa er fatœcazt var þionasto mey unnasto hans en drottningin syndi sec vera Konungrenn varð þegar mioc reiðr 
        oc
        svor mikinn eið ef Janual getr ei vart sec máli konungs með rettenndum þa skal konungr lata á bal brenna hann eða hengia hann sem þiof a galga Ðui nest gec konungr or svefnlofti sinu 
        oc
        sendi eftir þrim vinum sinum 
        oc
        sendi heim eftir janual er þa hafðe œrinn harm 
        oc
        vanndræðe hann var þa hann var þa heima i her bergi sinu 
        oc
        fann hann þa at sonnu at hann hafðe tynt unnasto sinni þui at hann hafðe rofit 
        oc
        upp sagt astar þocca hennar 
        oc
        var hann einn saman i klefa sinum ahyggio fullr ryggr oc mioc angraðr hann callaðe þa mioc oft a unnasto sina En þat teði honum allz ecki hann kunni alldri sva œpa ne hormulega lata at hon villdi miskunna honum Huilicr man hann nu synaz J þui komo konungs senndi menn 
        oc
        sogðu honum at hann kœmi til konungs sva sem konungr bauð honum i þeirra orðum er drotning hafðe rœgt hann Janual hafðe drepit sialvan sec ef hann mætti þui uiðr koma i þeim micla harm þa hafðe hann siðan sem hann kom firir kon
        ung þa syndizc hann slicr sem hann var hugsiucr 
        oc
        harms fullr litlaus 
        oc
        ryggr þa mællti konungrenn til hans i mikilli reiði Snapr kvað hann mioc heuir þu svivirt mic 
        oc
        við mic gort suivirðlega þu hoft i dag kvað hann illa 
        oc
        unyta deilld Suivirðir mic 
        oc
        spottaðer drotningena Rosaðer mikili heimsku of frið 
        oc
        of dyrleg er unnasta þin ef þionasto mǽr hennar er villdre 
        oc
        hoskare en drotning var er Janual varðe sec með morgum af rogum at alldri gerðe hann sinum herra sviuirðing En nu heui ec kvað hann tynt unnasto minni af þui er ec rosaðe mér af ástar þocca hennar firir þui em ec harms  fullr En þær sakir er konungr gaf honum þa vill hann af þui sem konungs hirðlið getr sannazt sét Konungrenn var mioc reiðr oc firir þui sendi hann þegar eftir ollu hirðliði sinu at doma af þesso þat er rétt er Sva at ei virðizc konungi til hallmælis þa gerðo þeir þat sem hann hafðe boðit þeim hvart sem licar eða mislicar Sem allir varo þangat gengnir þa dœmdo allir at Janual skal hafa einn dag eindagaðan ser til svara En þess i millum skal Janual fa konungi vorðzlu menn firir sec at hann skal biða doms at koma at þa sialfr firir konung Þa man konungs lið vera fiolmennare þui at þui at fair varo nu heima nema þeir einir er nestir gengo 
        oc
        hinir kærazto varo konungi þa sendv þeir til konungs 
        oc
        birtu honum þat sem þeim hafðe af sva voxnu male synzc 
        oc
        krafðe þa konungr vorzlumann En Janual var þa enn einn saman fiarre uinvm sinvm 
        oc
        frænndum I þui kom sira Valuein 
        oc
        allir felagar hans 
        oc
        gengv i vorzlu firir hann þa mællti konungrenn Ek læt nu kvað hann Janual i yðra vorzlu vpp a allt þat er þer hauit af mér þegit eignir 
        oc
        castala 
        oc
        rikar borgir 
        oc
        allzkonar aðrar rikar giafar er lendum monnum er til sœmdar gefnar 
        oc
        eignaðar Nu sem þeir hofðu i vorzlu gengit þa gengo þeir til herbyrgia sinna Riddararner fylgðo þa Janual 
        oc
        avitaðo hann mioc 
        oc
        refstu honum at hann skylldi ei hafa harm sva mikinn af ast sinni 
        oc
        bolvaðo sva uhofsamlegvm astum Nu sem sa dagr kom er þeir hafðo eindagat at dœma þær sakir er konungr gaf Janual þa varo þar samnaðer allir lenndir menn konungs konungr gaf Janual þa sakir 
        oc
        drottning þa komv konungs riddarar er i vorzlu hofðu gengit firir Janual 
        oc
        leiddu hann firir konunginn Allir er at sato domenom varo ryggir mioc 
        oc
        harmaðo mioc at þeir skylldo doma hann sva dyrlegan mann sva milldan 
        oc
        kurteisan 
        oc
        vel reyndan oc utlennzkan mann on hialpar 
        oc
        hugganar allra sinna frænda Margir varo þeir er at lica konungi 
        oc
        drottning villdu spilla hans lut konungrinn bauð at skunnda domenom sacar drotningar er beið or skurðar þeirra Sem þeir skylldu skiliazc þa sa þeir tvǽr meyiar komannde a tveim friðum gangarom varo hinar friðazto allir þeir er þar varo staddir hugðo at þeim vannlega 
        oc
        kvaðoz alldre fyrr hafa iamfriðar seet þa gec herra Valvein 
        oc
        þrir riddarar með honum til Januals 
        oc
        sagðe honum fra meynum 
        oc
        synde honum 
        oc
        huggaðezc hann þa mioc En þa bað hann sira Valuein mioc með litillatlegom bœnum at hann skyllde syna honum hvarr þeirra tvegia var unnasta hans hann svaraðe Ec veit 
        ei
        kvað hann hveriar þǽr ero ne hvaðan þær komo ne hvat þær villdu ne hvert þæ villdv fara þǽr riðu þegar fram 
        oc
        namo 
        ei
        staðar fyrr en þǽr komo firir konung þa stigv þær af hestonom þær varo hinar friðazto 
        oc
        mællto kurteislega Herra konungr kvaðo þær latet ryðia svefnbur i moti frú occarrre þui at hon vill af hesti stiga 
        oc
        hava herbyrgi með yðr konungr jatti þeim giarnsamlega þat er þǽr baðo 
        oc
        kallaðe til sin tva riddara 
        oc
        fylgdo þeir meyiunum vpp i svefnhusit 
        oc
        gerðo þeir þat sem þær beidduzc En þǽr mælltu ecki fleira at þui sinni Konungrenn krafðe þa af lendum monnum sinvm er i domenom sato svor þeirra 
        oc
        or skurð domsens 
        oc
        sagðe at þeir hafðo mioc angrat at þeir dvoldu hann sva lengi at segia honum þat sem þeir hafðo dœmt Herra kvaðo þeir ver skildvmzc þa er ver sám meyiarnar 
        oc
        hofðum ei þa lokit domenom En nu skolum vér aðru sinni til settiazc domsens Nu sem þeir varo oðru sinni samnaðer þa gerðo þeir þrǽtto micla 
        oc
        deilld En i þeirre sunndrþyckiu er þa gerðizc þeirra i millum þa sa þeir komande tvǽr meyiar rikolega bunar a hinum friðaztom hestom 
        oc
        glodduzc þa allir er (i) domenom sato Sacar sira Januals 
        oc
        mællto þa allir at þessar meyiar ero komnar Ianual til hialpar er sva er vaskr 
        oc
        vapndiarfr kurteis 
        oc
        milldr 
        oc
        konunglega tigurlega þa gec sira Iveins til hans með felagum sinum 
        oc
        I þui komo meyiarnar til konungs 
        oc
        stigu af hestum he sinum Hin ellre var snioll 
        oc
        curteis 
        oc
        bar sniallega fram ærendi sitt Herra konungr kvað hon lateð bva herbyrgi fru minni hon er her nu komannde at rœða við yðr 
        oc
        mællti þa konungrenn at riddarar skylldo leiða þessar meyiar til þeirra svenlofta er hann hafðe til vist hinum fyrrum meyionvm 
        oc
        syndizc þa allum þessar miclu friðare en hinar fyrru 
        oc
        lovaðo allir baðar 
        oc
        miclu meir hinar siðarro Nu sem þær varo brott gengnar þa krafðe konungr af lendum monnum dom þann er þeir skylldo dœma 
        oc
        kvað oflengi hafa staðit driugazt allan daginn or skurð þeirra 
        oc
        myndo þeir þa at fullu skiliazc En i þui kom riðande um enndilangan bœen ein sva frið mær a sva goðum hesti at i ollum heiminvm var engi henni iamfrið ne hesti hennar annar iamgoðr hann var huitr sem snior Sua var hann hogværr gangare skiotr 
        oc
        vaskr 
        oc
        ein kennilegr yuir allum dauðlegum hestum at engi hafðe set þuilican Mæren bar sparháuc a hœgre hendi sinni 
        oc
        fylgði henni einn hunndr En fegrð 
        oc
        heyveskleicr hennar þarf ei aðra leið geta en fyrr er sagt En hon reið helldr i skiotara lage 
        oc
        var engi sa i allre þeirre borg vngr ne gamall er ei liop at sia hana meðan hon reið vm borgena Ðeir er i domenom sato sem þeir sa hana þa þotti ollum kynlect 
        oc
        undar lect Sva at engi var sa i millum þeirra er ei festi augu sin a henni 
        oc
        þeir flestir er ornaðoz af asión hennar En þeir er vinir varo riddarans komo til hans 
        oc
        sogðv honum En hann er fyr sat gnufa ryggr 
        oc
        ræddizc firir dom konungs riddara sacar lyfti vpp hofði sinu þui at þeir sogðu honum ef guði licar at þessi mǽr man leysa hann 
        oc
        frialsa Sem hann hafðe héyrt orð þeirra 
        oc
        litið umm sér at sia meyna þa kennde hann hana at fúllu 
        oc
        svaraði þeim þat veit tr min kvað hann þessi er min unnasta Ef hon miskvnnar mic ei kvað hann þa hirðe ec ei hverr drepr mic Ec em nu holpen at ec se hana Mǽren reið þegar i konungs garð Engi maðr sa aðra iamfriða Hon steig þa af hesti sinum er hon kom firir konung 
        oc
        hofðv þa allir augu sin a henni at kenna hana glœgsynilega hon let af ser falla skickkiu sina at hon skylldi mega glœglega synazc konungr hinn kurteisazti stoð þegar vpp i moti henni 
        oc
        allir tignaðo hana 
        oc
        sœmdo 
        oc
        allir kostaðo giar at þiona henni Nu sem allir hofðu gorsamlega sét hana 
        oc
        mioc lovat fegrðr hennar þa mællti hon með þeim hætti sem hon vill ecki lengi þar dveiliazc Herra konungr kvað hon ec ann einum riddara hirðliðs þins er sira Ianval er honum varo sacar gefnar her innan hirðar En ec vil at engvm se orð min til meina 
        oc
        vil ec at allir viti at fru drotning heuir ranga soc a honum þui at alldri bað hann hennar En vm hœlni 
        oc
        um rosan þa sem hann mællti þa em ec komin at frialsa hann at lendir menn yðrir dœmi hann frialsan sva sem þeir rœddo i domi sinum konungr iatti henni þegar þat sem hon beiddizc 
        oc
        dœmdo þa allir Janual frialsan 
        oc
        var þa klanda láuss 
        oc
        at fullu laus af asio þeirra 
        oc
        for þa mærin i brott En meðan hon var i konungs hirð þa tignaðo hana allir 
        oc
        þionaðo henni giarnsamlega með goðom vilia En konungr gat með engum kosti þar lengr dvalt hana Uti firir hallar dvrum var standandi einn mamara steinn J þui liop Janual á steininn Sem hon vt reið or hallar dvrum þa flaug hann up a hestinn at baki henni 
        oc
        reið hon með honum til eyiar þeirrar er ualun heitir þat hafa sagt hinir sannfroðastu menn at sv er hin friðasta ey i heiminum þagat var tekinn sa hinn ungi maðr Siðan fra engi maðr til hans 
        oc
        firir þui kann ec ecki lengra telia yðr fra þeim her lycr þessarre sogu haui þackir þeir er heyrðu Jonet heitir þessi strengleicr MEt þui at ec hof strengleica  sogur þa vil ec fram hallda starvi minu 
        oc
        telia yðr þa atburði er mer ero kunnigir En nv vil ec framleiðiz telia yðr fra Jonet hvaðan hann var fœddr 
        oc
        fra feðr hans J kornbreta lannde bio forðom einn ricr maðr gamall 
        oc
        mioc alldraðaðr En firir þui at hann var rikum auðœfom 
        oc
        morgvm miclum eignum auðgaðr þa fecc hann ser unga kono at fa ser arfa við til erfða 
        oc
        auðœfa sinna er þeim mætti stiorna eftir hans daga Mær sv er hann fecc var rikra manna 
        oc
        agætrar ǽttar hyggin 
        oc
        heyvesk 
        oc
        hin friðazta hann unni henni mikit sacar fðar hennar 
        oc
        læsti hana iamnan i turni sinum i nv miclv lofte steinþildu hann atti þar systur með henni 
        oc
        var gomul 
        oc
        æckia hafðe latet bonda sinn hann hafðe skipat henni hia unnasto sinni 
        oc
        hafa grunsemd 
        oc
        gæzlu a henni Nu bar sva at i upphafi aprilis manaðar er utifuglar taca at syngia siðveniolegum saungvm natturo sinnar hvetiannde hverr annan til astar 
        oc
        auca þa upp stoð sa hinn riki maðr einn dag mioc arla 
        oc
        klæddizc i skog at fara a veiðar þa vacnaðe hin rica fr 
        oc
        toc at grata þa er hon sa solar liosit 
        oc
        fann hon þa at gæzlu  kerling hennar var brott gengin or svefnlofteno kærðe hon mioc lif sit 
        oc
        þat er henni þotti at vera andvarpaðe mioc 
        oc
        gratannde ein saman mælltizc viðr Uesol em ec kvað hon 
        oc
        ugæfo kvenmaðr at ec heui sva þung orlog Ec em her hertekinn 
        oc
        lǽst i þessum turn Ec man alldre heðan i brott komaz nema ec se dauð dregin þessi hinn gamle 
        oc
        hinn abruðgi karl er ec em viðr bvndin hvat ottaz hann er her helldr mec i sva þrœngri hertoku at ec fæ ei frælsi til kirkiu at ganga ne helgar tiðir heyra Ef ec mætti við mæla 
        oc
        með honum ganga mer at skemta þa mynda ec syna honum bliðlæti mitt þo at ec hefða ei til þess fyst bolvaðir se minir frænndr 
        oc
        allir þeir er þat rað gerðo at gifta mic þessum gamla manni 
        oc
        pusaðo mec hans callda licam er sva hevir byrgt mec i þessum turn sem þióf i myrkvastofo hann man alldre kunna deyia Oftsamlega heui ec heyrt sagt at menn hafa funnit i þesso fylki i fyrskunni marga kyn lega luti er leysti þa 
        oc
        frialsaðo þa er œnglega varo staddir Riddarar funnv friðar meyiar 
        oc
        kurteisar eftir vilia sinum 
        oc
        varo þeim sva leyni lega vnnande at þau lifðu lengi sva roplaus at engi maðr vissi nema þær 
        oc
        þeir Nu ef sva hevir verit 
        oc
        sva ma vera einnihverri Gvð er hvetvitna gerir geui mer vilia minn Nv sem hon var mioc slict slict kærannde þa sa hon inn beraz at sér sem skuggi være eins mikils fugls vm einn litinn glygg 
        oc
        þotti henne kynlect 
        oc
        vissi ei hvat þat mynde vera 
        oc
        i þui inn flaug vm glyggenn einn hinn friðazte gas háucr með fogrum fotum sva sem hann være fim sinnum eða sex mutaðr hinn fegrsti fugl 
        oc
        settiz hann firir huilu frunnar Sem hann hafðe þar litla stund setið 
        oc
        hon leit til hans þa syndiz hann friðr 
        oc
        mikill riddare 
        oc
        þotti henni þat hit mesta vnndr 
        oc
        rœrðizc þa holld hennar 
        oc
        bloð 
        oc
        skalf hon oll af ræzlu 
        oc
        gnufði hon með hofði sinu Riddarenn var hinn kurteisazti 
        oc
        mællti fyrri til hennar Fru kvað hann ottaz ecki þo at ec segi þér leyndar mal mit dyrlegr fugl er gashaúcr ver urædd 
        oc
        urugg ger mec vnnasta þinn þui at firir þui em ec hingat kominn Ec heui lengi vnnat þer 
        oc
        innar hugar mioc fyst til þin alldre vnna ec kono fyrr en þer 
        oc
        alldre skal ec annarre vnna en þer ef ec mætti til þin koma or fostr lande minv nema þu hefðer beðit mec En nu ma ec at visu vera vnnaste þinn frun toc at hvggazc 
        oc
        toc þa klæðe af hofði ser 
        oc
        svaraðe honum Giarna vil ec gera þec unnasta minn ef þu tryr a sannan gvð sva at ast ockor megi saman falla frv kvað hann þu mælir rett Ec vil engum kosti at þu hauir sacar a mér ne illa grunsemd eða tortrygð Ec trui vel a skapara allrar skepnu er frialsaðe oss or helvitis pinslum er adamr hinn fyrsti faðer var i batt oss er af þui bannaðo tré át er gvð firir bauð honum alla trv mina kvað hann skal ec segia þer Sva at ei skall tu þar um þurfa ifaz þa svaraðe hon vel heuir þu mælt 
        oc
        steig hann þa i reckiu hennar 
        oc
        lagðizc i hia henni En ei villdi hann hondum á henni taca 
        oc
        ei kyssa hana ne halsfaðma J þui kom kerlingin aftr 
        oc
        fann frúna vacna 
        oc
        sagðe henni at var timi til upp at stannda 
        oc
        villde hon þa fœra henni klæðe sin En hon svaraðe 
        oc
        kvazc vera sivc 
        oc
        mællti hon skylldi skunnda prestinom til sin þui at hon ræðiz mioc at deyia þa mællti kerlingin herra þinn kvað hon er i skog farenn 
        oc
        skal engi maðr her koma nema ec ein þa var fruin mioc angrað 
        oc
        lét sem hon være i úviti En þa reiddizc kerlingin 
        oc
        gec i brott 
        oc
        læsti losteno eftir sér 
        oc
        kallaðe prestinn sem skiotazt 
        oc
        kom hann þa laupande sem skiotazt 
        oc
        hafðe helga þionasto með sér 
        oc
        toc riddarenn við þionastonni Siðan gec kapalinenn i brott 
        oc
        læsti þa kerlingen lofteno fruin la þa ihia unnasta sinum 
        oc
        biuggu þau með miclum fagnaðe þa er honum licaðe tóc hann heimleyui 
        oc
        for i brott i fostr lannd sitt hon bað hann þa morgum bœnum at hann skylldi oft vitia hennar frv kvað hann þa er þér licar man ec til þin koma En þu gǽt vanndlega at vit verðem ei svikin þessi kerling man svikia ocr 
        oc
        segia herra sinum En ef sva kann at at berazc sem nu heui ec sagt at vit verðom suikin þa komumzc ec ei sva i brot at ei verð ec drepinn Riddarenn for þa i brott en unnasta hans eftir dvaldizc með miclum fagnaðe 
        oc
        mikilli gleði Um morgonenn stoð hon heil upp 
        oc
        var blið 
        oc
        gloð alla þa viku hellt hon þa licam sinn sem hon matte yndilegst 
        oc
        enndr fecc skiot alla fegrð sina Nu licar henni bezta kurseta sin i turninum En fyrir þui at nv hugnar henni eigi onnur skemtan þui at hueriu sinni er herra hennar heiman for dag 
        oc
        not snimma 
        oc
        siðla hafðe hon vilia sinn af vnnasta lati guð hana hans niota Sacar þess hins micla fagnaðar er hon hafðe af vnnasta sinum er sva oftsamlega kom til hennar þa hon um snœre siði sinum 
        oc
        oll pryddiz fegrð hennar þa fann herra hennar smasmugall 
        oc
        ihugaðe hann þa at allir hagir hennar 
        oc
        hamnar hennar 
        oc
        meðferðir varo með oðrvm hti en verit hofðu 
        oc
        mællti hann þa til systur ÞESi er nu kvað hann kynlegr atburðr at fru vor byr sec pruðlega spyrr hana þess hvat velldr þui þa svaraðe kerlinngen honum at hon kvaðz ecki til þess vita nema þat at eins at hon undi þa betr ein saman en fyrr meirr þat kvaz hon hafa funnit at sonnu þa mællti herra hennar þat veit tr min þat ma vel vera Nu samir þér einn lut at gera um mœrna þa er ec vpp stat vm mœrna arla oc þu heuir aftr læst hurðinni þa seg henni at þu villt brott ganga 
        oc
        lata eina saman 
        oc
        fel þec i nockorom leyndum stað sva at þu megir sia hvat þa gerizc með henni er hon er ein saman 
        oc
        hvaðan þessi fagnaðr kœmr henni at hon er sva pruð 
        oc
        blið 
        oc
        varo þau þa samþycc a þetta rað Nu er harmr at þau er sva unnuzc monu svikin vera af þessum vsoma er nu er raðenn þeim uvitanndom at bleckia þáu 
        oc
        suikia Ðui nest at þeim dogvm sva sem sagt er þa lét konungr sem hann skylldi heiman fara 
        oc
        sagðe kono sinni at konungr einn gerðe eftir honum bræf sitt at koma til fundar sins 
        oc
        kvaz hann skylldo skiott aftr koma 
        oc
        gecc hann þa or svefn husi sinu 
        oc
        læsti hurðena 
        oc
        stoð þa kerlingen upp 
        oc
        klæddiz 
        oc
        fal sec a bacc reflunum 
        oc
        leyndiz sva at verða uis þess er þar gerðizc 
        oc
        hon hafðe lengi girnz 
        oc
        forvitnaz Fruin la kuirr 
        oc
        vakannde þui at hana langaðe mioc eftir unnasta sinum 
        oc
        kom hann þa þegar iamskiott sva at engi stunnd leið þess i millum 
        oc
        komo þa bæðe saman með miclum fagnaðe 
        oc
        bliðlǽti 
        oc
        astsamlegum rœðom allt til þess er timi var til upp at risa þui at þa varð hann brott at fara hon la 
        oc
        hugði at vannlega hverso hann kom 
        oc
        brot fór 
        oc
        ræddizc hon mioc þat sem hon sa hann mann 
        oc
        þui nest gasháuc Nu sem konungr var heim kominn er ei langt heiman farenn þa sagðe kerlingin honum oc syndi þat sem hon sa um riddarann 
        oc
        var hann þa mioc a hyggiofullr um riddarann 
        oc
        mart i hugannde 
        oc
        let hann skyndilega gera gadda af iarni 
        oc
        stæla oddana alla 
        oc
        let hvetia sva hvassa Sem hinn hvassasta harknif 
        oc
        let setia firir glyggenn þar sem hann vanndizc inn at fliuga VM morgonenn i dagan stoð hann upp 
        oc
        kvaz vilia i skóg fara at dyrom 
        oc
        gec þa kerlingin með honum at fylgia honum Sem hann kom til manna sinna þa gec hon aftr at sofa þui at hon gat ecki sett a sva and verðvm degi En frun vacte 
        oc
        beið riddarans er hon unni sva tryglega 
        oc
        mællti at hann mætti vel koma til hennar at vera með henni i goðo tome 
        oc
        dvaldizc hann þa ei lengi 
        oc
        kom fliugannde i glyggenn en gaddarnir stoðo firir glyggenum 
        oc
        láust einn i gegnum licam hans Sva at bloðit gáus ór sareno með mikilli rás Sem hann kende sec særðan til ulifis þa sleizc hann af gaddunvm 
        oc
        komz sva inn 
        oc
        steig i reckiuna ihiá henni 
        oc
        bloðgaðozc oll reckiuklæðen hennar af bloð ras hans 
        oc
        sa hon þa 
        oc
        kendi hann saran 
        oc
        angraðez hon af þui með miclum harm Ða mællti hann til hennar Sœta kvað hann unnasta min nu heui ec latið lif mit sacar þin 
        oc
        sagðe ec þér at sva minnde fara þu 
        oc
        fegrð þin 
        oc
        bliðlæti þitt heuir drepit ocr bæðe Sem hon heyrðe þa fell hon drivgum i uvit 
        oc
        la hon mioc lengi sem dauð vǽre En hann huggaðe hana með astsamlegum orðom 
        oc
        sagðe at ecki teði henni 
        harmr
        ne sorg hennar Hann sagðe henni at hon var með hofn 
        oc
        at hon man fœða sun vaskan mann 
        oc
        ráustan hann skal vera huggan hennar 
        oc
        skal hon kalla hann Jonet hann skal hefna þeirra beggia 
        oc
        drepa uvin þeirra Sem hann hafðe þetta sagt henni þa mátti hann ei þar lengr dveliazc firir bloðras þa for hann brot með miclum harm 
        oc
        fylgde hon honum með tomlegre gongv 
        oc
        komzc hon i glygg einn 
        oc
        liop ut 
        oc
        var þat unndr at hon drap ei sialfa sec þui at glyggrenn var betr en x alna har Hon var i engum klæðom nema serc einum 
        oc
        fylgde hon þa bloðrasinni er var forvegr hennar er or hafðe runnit licam hans Sva lengi at hon kom um siðir þar sem var mikill hellir 
        oc
        er hon kom i hellinn þa var þar sva myrct at hon matti ecki sia 
        oc
        skunndaðe hon um hellinn þui at hon hugðe at vnnaste hennar være i hellinum af þui at hon sa forveg bloðsens liggia En hon sa þar allz ecki lios 
        oc
        hellt hon rettom vege um hellinn 
        oc
        kom þui nest or hellinom þar niðr sem fagr vollr var 
        oc
        engiar grasvaxnar 
        oc
        fann hon þa forveg bloðsens a graseno 
        oc
        þotti henni þat kynlect fylgdi hon þa bloðrasinni um endilangar ænggiarnar Þvi nest leit hon firir ser mioc micla borg 
        oc
        var borg veggia oll umhveruis J þeirre borg varo hus 
        oc
        hallir 
        oc
        turnar sva skinannde sem silfrklæðe vǽre At sonnv varo þeir rikir er þar biuggo Oðrum megin at turnenom varo stoðu votn réyr vaxin 
        oc
        veiðiskogar með alskyns dyrum En annan veginn at borgar liðe rann mikil a 
        oc
        breið þar lendu skip oll 
        oc
        myndi betr vera en fiugur hunndrat skipa Borgar lið var opet 
        oc
        gec þa frun i borgena 
        oc
        fylgdi forvegi bloðsens vm enndilangt strætið at castala einum Engi mællti við hana þui at hvarki sa hon karla ne konur Sem hon kom at castals holl þa sa hon mikinn forveg bloðsens 
        oc
        kom hon þa i eitt fagrt loft 
        oc
        sa hon þa einn riddara i reckiu sofa 
        oc
        firir þui at hon kennde hann ei þa stefndi hon fram 
        oc
        kom þui nest i annat loft 
        oc
        fann þar annan riddara sofannda 
        oc
        gecc hon fram i þriðia loft 
        oc
        fann hon þa reckiu unnasta sins Stauir þeir er upp helldo reckiunni varo af brenndo gulli En reckiu klæðe hans kunni engi virða sva varo þau dyr 
        oc
        ágǽt En kerta stickur þær er þar stoðo firir reckiunni er upp helldo kertum þeim er brunnu netr 
        oc
        daga varo villdri gulli 
        oc
        silfre einnar ricrar borgar Ðe sem hon sa vnnasta sinn þa kenndi hon hann 
        oc
        hon harmsfull fell i vuit a hann hann toc vel við henni er yuir hvetuitna unni henni 
        oc
        kærðe dauða sinn er hann hafðe fengit af henni Sem hon uiðr rettiz or uviti þa huggaðe hann hana mioc astsamlega 
        oc
        mællti Hin friða unnasta min kvað hann miskunn firir guðs sakir far sem skiotazt i brott 
        oc
        fly nu dey ec a þessvm miðium degi i þessum castala man þa hefiazc mikill harmr Ef þu verðr her funnin þa munu þeir pina þec oc drepa þecc með spiotom þui at allir vitu minir menn at ec em dauðr sacar þin Nu em ec ryggr 
        oc
        hyggiu fullr sacar þin þa svaraðe honum frv hans Ef ec aftr fer til spusa mins þa man hann drepa mic þa mællti riddarenn Ei skal sva vera kvað hann 
        oc
        fecc hann henni eitt litið fingrgvll 
        oc
        mællti alldre skal herra þinum i hug koma glœpr þinn meðan þu varðveitir fingrgull þetta þat sem þu heuir misgort Helldr skal hann sœma þic til goðra luta þa fecc hann henni sverð sit 
        oc
        sœrðe hana við gvð a oc alla helga at hon fai engom þetta sverð nema hirði syni sinum til þess er hann verðr vaxinn maðr 
        oc
        fullkominn at vexti 
        oc
        ráustr riddare 
        oc
        hinn vaskasti J þenna tima man hon heiman fara 
        oc
        sun hennar til veizlu þar sem er eitt muncliui Þar munu þau sia leg eitt 
        oc
        man þeim þar vera sagt 
        oc
        endrnyiat 
        oc
        sagt hverso faðir sveinsins var drepinn 
        oc
        suikinn þar skal hon fa syni sinum sverðet 
        oc
        segia honum allan atburð hverso hann var getinn 
        oc
        hverr faðer hans er þa munu þér sia hvat hann at hefzc SEM hann hafðe mællt til hennar þetta þa gaf hann henni eitt dyrlect pell bilet 
        oc
        mællti at hon skylldi sem skiotazt brot fara hon for þa brott með fingrgvllino 
        oc
        sverðeno er henni var mest til hugg
        
        anar Sem hon var ór komin borginni 
        oc
        varla halfan fiorðung fra borginni þa heyrðe hon at allar klockur borgarennar ringdo 
        oc
        op 
        oc
        hormuleg lǽti þeirra er i castalanom varo þa vox harmr hennar fell hon fiorom sinnum i uvit 
        oc
        er hon viðr rettizc þa stefnde hon at hellenom 
        oc
        gec um sem skiotazc 
        oc
        kom þui nest i fostr land sitt 
        oc
        til bonda sins 
        oc
        bio marga vetr með honum 
        oc
        gat hann alldre þess er hon hafðe misgort Sva gec þat vannlega or minni hans sem hann hefðe þat alldre vitað hvarki auitaðe hann hana ne mismællti til hennar Sem sun þeirra var fœddr þa leto þau vanndlega fostra hann hverr maðr vnni honum 
        oc
        tignaðe hann Jonet var hann kallaðr i ollu þui konungs riki var engi honum iamfriðr ne iamningi hans at vǽnleic ne reysti hinn milldazti 
        oc
        hinn mesti reystimaðr Nu er hann var fullkominn at afle þa var hann gor riddare Heyrit nu hverso at bar a þeim hinum samum tolfmanaðom at hatið hins helga arons er halldin er 
        oc
        helgat i karlun  borg 
        oc
        morgum oðrum borgum þa var herra hennar boðit til þeirrar hatiðar með vinum sinum sem landz siðvenia var til Hann biozc heiman rikulega 
        oc
        hafði með ser sun sinn 
        oc
        spusu sina 
        oc
        bar þa sva at at hann for þangat En a vegenum villtuz þau 
        oc
        vissu ei hvar þau varo komin En með þeim var eitt ungmenni i ferðenni 
        oc
        gerðizc hann þa leiðtogi þeirra 
        oc
        leiddi hann þau um veginn einn sva lengi at þau komo at einum sva fogrum castala at i ollum heiminum var engi annar iamfriðr Jmnan castalans var eit munclivi 
        oc
        biuggo þar hinir reinlifazto menn þar herbergdu þau er fylgia skylldo til hatiðar J sialfs abota herbyrgi var þeim rikolega þionat 
        oc
        þau virðolega tignat Um morgeninn gengo þau til kirkiu at heyra messo fyrst 
        oc
        ferðazc siðan 
        oc
        kom þa herra abote til þeirra 
        oc
        bað mioc at þáu dveldizc þar 
        oc
        þiggia fagnað hans Hann leiddi þau at sia þau hin dyrlego hus er munkarnir i biuggu hit friða svefnloft 
        oc
        hina dyrlego holl er muncarnir i mataðoz oc syndi hann þeim allan garðinn Siðan er þau hafðo framt offrennd sina þa gengo þau til borz Sem þau varo mett þa gec aboti með þeim i þau hus er þau hofðu ei fyrr séét 
        oc
        J þui komu þau i capitulo 
        oc
        sa þar eitt mikit leg er hult var gullvofno pelli er hvel gort var 
        oc
        allt gvlloðvm saumat At hofði 
        oc
        fotom 
        oc
        umhveruis legit brunnv .xx. kerti kertistickur varo af brenndv gulli en rekelsis ker með hveriu þeir reyctu þann hinn sama dag leget með mikilli tign var af gimsteini þeim er heitir amatiste þa spurðu þau þa er þar varo barnfœddir i þui fylki um legit hverr sa være er sva tigulega var grauinn Hinir sem þeir heyrðo tocu þegar at grata 
        oc
        gratanndo mællto Ðessi var hinn vaskasti 
        oc
        hinn villdazti hinn friðazti 
        oc
        hinn harðazti i vápnvm hinn virðulegste 
        oc
        hin vinsælazti er i heiminn hevære komit hann var konungr yuir þesso riki alldre var fœddr honum kurteisare maðr hann var svikinn i caroen borg 
        oc
        þar drepinn sacar astar einnar einnan frv Alldre siðan hofðu ver hofðingia þui at ver hofum lengi 
        oc
        marga daga beðit svnar hans er hann gat með þeirre fru sacar hverrar hann var svikinn Sva sagðe hann oss at hann skylldi vera arfe hans EEm frun hafðe heyrt þesse tiðennde þa kallaðe hon hare roddv sun sinn til sin 
        oc
        mællti Hinn friði sunr kvað hon heuir þu heyrt hvat atburð oss hevir hinngat vist þessi er faðer þinn er her huilir er þessi hinn gamli karl drap með svikum sinum 
        Oc
        iatte hon þa firir ollum er þar varo at sa hinn same riddare er þar hvilldi gat hann 
        oc
        var faðer hans Nu fæ ec þer sverð þetta kvað hon er ec hevi lengi varðveitt 
        oc
        talde hon honum allt þat hit sannazta er hon vissi um foður hans þui nest fell hon i uuit ofan a legit 
        oc
        mællti alldre orð við menn þar upp gevande ond sina Sem hon var dauð 
        oc
        sveinninn fann þat þa bra hann þegar sverðeno þui er faðer hans atti 
        oc
        hio hofuð af stiup feðr sinum 
        oc
        hefndi þa foður sins 
        oc
        mœðr sinnar þui nest þessum atburð locnom þa dreifðuz 
        oc
        frægðoz þessi tiðenndi um allt landit 
        oc
        kusv þa allir jonet sér til hofðingia 
        oc
        foðurleifð sina skipannde þeir siðan er viðr komo 
        oc
        þenna atburð frago longv siðan gerðo af þessu fagran strengleic vm harm 
        oc
        meinlæti er þau baro sacar astar sinnar her lycr þessarre sogu Gvð se miskunnare þeim er þessi boc var norrœnað Naboreis streingleicr I kornbreta  lannde var konungr einn er callaðo naboreis Naboreis var einn riddare curteis 
        oc
        vaskr 
        oc
        vapndiarfr grimr uvinum goðgiarn vinum atti mikit riki mioc rica 
        oc
        auðga foðurleifð hann fecc ser kono ricrar ǽttar dyrlega 
        oc
        pruða friða 
        oc
        heyveska 
        oc
        vel vaxna hon lagðe allan hug a þat at klæðazc vel 
        oc
        buaz snyrtilega laza clæðe sin 
        oc
        bva hofuð sit með hverskonar kvenna hofuð  bunaðe er hon fann til fegrðar var 
        oc
        kvenna pruðleics þui at hon var u hofsamlega dramblætis kona Naboreis bonde hennar at hugði siðveniu hennar 
        oc
        mislicaðe honum mioc at hon villde sva ofprvðlega bvazc 
        Oc
        reiddiz hann henni oftsamlega 
        oc
        refsti henni leynilega með horðum orðvm 
        oc
        rœddi hann iðulega vm metnað hennar 
        oc
        drambvisi mikillæti ofpruðleic 
        oc
        sagðe at þat var ei sacar hans helldr af þui at hugr hennar stoð a oðrum hann kvað ser lica athævi hennar þo at hon være ei sva mikillat ne sva uhofsom i skarti sinu J lazan klæða sinna 
        oc
        hofuð fallda 
        oc
        sva einkennilego drambe er hon bar a ser Nu sem hon villdi engum kosti hafna ne af lata tiltekiu oc uhofsamlego drambe sinu þa senndi Naboreis bonde hennar eftir morgum þeim monnum er villdazte varo 
        oc
        er þar komo hinir skylldazto frænndr hennar þa kęrðe hann firir þeim þat sem honum mislicaðe i atævom hennar 
        oc
        sende hann henni þa orð með frændom hennar at mioc angraðe hann at hon vill ei af lata ofstarki sinu ef henni licaðe þa villde hann giarna at hon eftir late raðom hans 
        oc
        af late ofstarki sinu En nu heyrit hverso hon svaraðe bonda sins orð sendingvm Herrar kvað hon ef bonda minum mislicar 
        oc
        firirkann at ec klæðe mic 
        oc
        at ec bvmzc virðulega sem siðr er friðra 
        oc
        kurteisra kvenna þa kann ec engan annan orskurð orðzenndinga hans En þat at þér segit af minni hennde at hann late lengi vaxa skegg 
        oc
        campa Siðan skere hann af hvarttvegia þa hevir hann vel hefnt sin sem abruðigr herra Ðeir er heyrðu svor frunnar gengv fra henni 
        oc
        logu mioc at orðvm hennar 
        oc
        gerðo ser gaman af svorum hennar 
        oc
        var þetta mioc viða dreift 
        oc
        fregit hvervitna þeir er skola helldo at gera streingleiki gerðo fagran strengleics song vm naborez 
        oc
        kallaðo strengleikinn nafs hans Ricar hinn gamli er her Ek vil telia yðr einn strengleic 
        oc
        segia yðr soguna af hveriu efni hann var gorr þessi strengleicr heitir ir hinn gamli Forðom bio i syðra brettlannde einn ricr konungr hann atti friða dottur hann vnni henni mikit 
        oc
        tignaðe hana mioc þui at hon var frið 
        oc
        kurteis hon kunni vel harpa 
        oc
        gigia J þui fylki var einn vaskr 
        oc
        kurteis riddare 
        oc
        mioc frǽgr er hon mioc vnni með astar þocca 
        oc
        var hann 
        oc
        at sliko mikill vinr hennar konunginum var þetta sagt 
        oc
        mislicaðe honum þetta at hann fra slict þa skipaðe hann riddarom i loft sitt at varðveita hana netr 
        oc
        daga þa bar sva at einn dag eftir mat at hon gec at skemta sér 
        oc
        settiz i þann glyg er yztr var i lofte hennar 
        oc
        hallaðez þa a stolpa einn 
        oc
        er hon vt leit um glyggenn þa sa hon vnnasta sinn unndir lofteno i garðenom 
        oc
        miskennde hann eigi Hon var buin rikum klæðom 
        oc
        licaðe henni mioc at sia hann 
        oc
        var hann einnsaman þangat genginn i kastalann at verða i augliti hennar 
        oc
        sia hana Sem hann leitt hana þa nam hann staðar 
        oc
        gec hvergi En mæren syndi honum með henndi sinni 
        oc
        bende honum at ganga i grasgarðenn einn zaman on felaga at skemta sér er þar var vndir lofteno sem hon svaf 
        oc
        mællti hon at hann skylldi þar biða hann gerðe sem hon mællti En hon gec þa til manna sinna þa toc hon horpu sina 
        oc
        slo 
        oc
        gladde mioc felaga sina Hon krafðe vinet 
        oc
        gaf þeim mikit at drecca at a litille stunndo varo þeir allir ofdrucnir 
        oc
        sofnaðo þeir þegar allir 
        oc
        lago drvcnir sem dauðir være Sem mæren sa þa sofnannde þa kallaðe hon þiona sina til sin 
        oc
        fecc henni horpu sina oc sœrðe hana biðiannde at hon slai strengena 
        oc
        lati ei niðr falla horpu slattinn meðan hon gengr at finna unnasta sinn 
        oc
        at hon hyggi at vandlega at riddarar hennar vacni ei meðan hon var i brotto Hin gerðe þegar sem hon mællti En hon gec þa i brott til unnasta sins 
        oc
        rœdde við hann slict sem henni licaðe i goðo tomi 
        oc
        er þau bæðe villdv þa skilduzc þau Sem hon aftr kom þa svafo þeir er gæzlu menn hennar varo þa gec hon ifrá þeim i svefnloft foður sins 
        oc
        gec firir hann 
        oc
        heilsaðe honum En konungr faðer hennar callaðe hana til sin 
        oc
        spurðe hana hvat hon villde 
        oc
        synde hon honum þa vilia Herra minn kvað hon miskunn firir guðs sakir fylg mér kvað hon i svefn loft mitt þa iatti faðer hennar henni þat er hon bað 
        oc
        leiddi hann þa i svefnloft sitt 
        oc
        sa hann þar gæzlomenn hennar sofande þa synde hon honum 
        oc
        mællti 