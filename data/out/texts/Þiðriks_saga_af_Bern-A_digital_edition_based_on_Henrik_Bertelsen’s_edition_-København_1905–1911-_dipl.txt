Konongr hæꝩir raðet firir Ruzcialande i . hann hæitir hærniðs
                  hærtnið
                   hærniðs
                       Hærtnið konongr hann ꝩar rikr konongr . ok ꝩiðfrægr . ok orostomatðr . En osætte gærðezt . amillim ꝩillcinus konongs ok hærniðs
                  hærtniðs konongs . ok þa er ꝩillcinus konongr hævir raðet firir ꝩillcinalande . ꝩm riðar saker . þa oroaðezt hugr hans . ok stæmnir ut oꝩigum hær . ok otal riddara . ok annara hærmanna . riðr nu i pulærna
                land . en þæt liggr til rikis hærtniðs konongs . ok a margar orostor . ok storar . Hærtnið konongr hæꝩir frett . at ofriðr er komenn i riki . ok byðr ut oꝩigan hærr af ruzcialande . hann hafðe mikit riki at stiorna . annat en ruzcialand . Hann a af girklande . ok vngarialande . ok nalæga hæꝩir hann oll riki vnnit . austr til hafs ok mikit firir austan haf . Hærtnið konongr a ok æinn broðor sa hæítir hirðer . Villcinus . konongr a orostor . ok storar . ꝩið hærtnið konong . ok hans broðor . ok fǽr . Villcinus konongr iamnan sigr a ʀuzciemannꝩm . ok æyðir allt land þæira . þar sem hann færr . ok oll sma lond . hæriar hann . ok æyðir . Ok þar æptir flytr hann hærrenn upp i ʀuzcialand . ok ꝩinnr þar margar storborger . þar ꝩinnr hann ok þæssar borgir . Smalizku kiu . ok palltæskiu . ok æptir þat riðr hann inn i hollmgarð . er hafuðstaðr er hærtniðs konongs . Ok nꝩ ꝩærðr horð orostoa firir utan borgena . þui at . hærtnið konongr þœysir vt oꝩigum hær or borgenne . En Villcinus . konongr . tok a mote . ok hafðe sigr . sem fyrr . ok þær fællr hirðer broðer hærtniðs konongs . ok mikill hærr af ʀuzciamannꝩm . ok halldet til laustnar . ok ꝩinnr hann nꝩ borgena . ok þar tækr nꝩ Villcinus konongr sꝩa mikit gull . ok silfr . ok dyra gripi . at alldri fyrr . fæk hann þuilikan sigr . iængri hærfærð . siðan er hann hæriaðe fyrsta sinn . Nokkore stunndu siðar sættazt þæir Villcinus konongr . ok hærtnið konongr . þui at hærtnið konongr . þottezt þa ꝩæra afllitill . mote at standa Villcinus kononge . latet þa broðor sinn . ok mikinn luta af eno bæzta liði sinu . Ok ꝩar mæð þæsso sattmalet gort at hærtnið konongr . skal sialfr haꝩa ʀiki sitt . ok gællda Villcinus kononge . skatta af . mæðan bæggia þæira lif ꝩære . Villcinus konongr færr iꝩir allt ʀuzcialand . ok kannar landet ok tækr skatta . ok læggr ꝩndir sik . Villcinus konongr a æinn son sa hæitir Nordian hann er mikill maðr firir ser ok manna friðaztr . ok stærkaztr . harðr . ok grimr . ok singærn af fe . ok ovitr hia þui . er hans firirmænn haꝩa ꝩeret . ok firir þa sok fæk hann ekki sua mikit lof sem hans faðer . Ok nꝩ fysizt hann Villcinus konongr at fara hæim i land . ok liggr ꝩið land æitt sinni . a ruzcialande . ok gængr konongr upp a fra skipum sinꝩm æinn . ok ꝩarð engi hans manna hia hanom staddr . næ ma hann æinn ꝩar þærr i nockorum . Ok þa ser hann i æina kono ok syndizt hanom konan æinka frið . Kononge"nom rann hugr til hænnar . ok gæk þægat sem hon ꝩar firir . En þætta ꝩar æigi annur kona en þat sem kallat er sækonor . en þat a æðrli i . ok synizt a sem konor . En ꝩillcinus konongr læggr hændr ꝩm hals hænne . ok kyssir hana ok kræistir . ok lægsk hann ihia hænne . Hans mænn foro at læíta hans . þæir sem fylgia skylldu hanom . Ok þui næst kom hann til skipa ok sinna manna . Ok þægar er byr gæfr þa sigla þæir i . ok þa er þæir ꝩaro lagnt
                  langt i fra lande . þa kœmr upp hia konongsskípínu æin kona . ok tækr i atte hæíma liggiande . ok hann hafðe sparat ꝩið sína hofðingia . ok riddara . ok ser hann nꝩ . at tꝩæir koster ero firir hende annatꝩæggia at flyía rikit . æða fa osigr . Ok firir þa sok tækr hann þat rað . at hann gængr a hærtniðs konongs . ok fællr til fota hanom . ok aller hans mænn . Ok þa kallaðe hærtnið konongr alla raðamænn sína . a ꝩiðr sik . ok taka aller ꝩillcinamænn ser grið Ok nu mæler hærtnið konongr . Hinn riki ꝩillcinus konongr yðar faðer Nordian konongr . gerðe miskunn ꝩiðr mik . en þo braut hann ꝩndir sik ꝩart riki . ok atte þær ᴍargar orostor . ok let ek minn broðor firir hanom . ok komom ꝩer a ꝩalld ok ꝩart riki . sꝩa sem nu ero þer a ꝩallde . En nu firir þui at ꝩer fængom þa grið . ok sætter af hanom . þa skalum ꝩer þer þat ꝩal launa . ok skallt tu grið haꝩa . en allt yðar
                  yðart riki skal vndir oss luta . at lyðrní . ok skattum . En þer skalꝩð oss æiða sꝩæría . ok hallda siðan mæðr trygð . ok drængskap . þæsse sætt er fastlæga bundin . milli hærtniðs konongs ok Nordian konongs . Ok aðr en hærtnið konongr fare hæim or þæssare hærfor þa læggr hann ꝩndir sik allt ꝩillcina land . En Nordian sættr hann konong iꝩir þui lande er ꝩer kallum nu sioland . Ok ekki hæꝩir hann mæíra af sinu riki . ok a þæssa læið stændr rikit langa æꝩe . Hærtnið konongr a .íí. sꝩnu . hæitir en ælldri Osanctrix . en hinn yngri Valldemarr . ænn a konongren æinn son mæð frillu sínní . en sa er næmdr ilias . ok er sa friðr matðr . ok kurtæislægr Nv er hærtnið konongr gamall at alldre . ok þungfœr . at stiorna riki . þa sætr hann Osanctrix son sin iꝩir allt ꝩillcinaland . ok gæfr hanom konongsnafn . Ilias syni sinum gæfr hann Jarlsdom i . Ilias iarll er rikr matðr . ok mikill kappe . Nv fǽr hærtnið konongr sott . ok i sott þa stæmnir hann þing . af enom ꝩittraztu mannum . hann skipar rikínꝩ . ok sægir . hværsu standa skal eptir hans daga æf hann ma raða . Þa gæfr hann Valldemar syni sinum konongsnafn . ok sætr hann konong iꝩir ʀꝩzcialand . ok pulærnaland . ok nesta ræðr hann austrhalfum hæímsens flæst allum . Litlu siðar andaðez hærtnið konongr . mæð fullum ꝩæg sinum . en synir hans stiorna rikínu langa æꝩe Nordian konongr er nu i . ok a fiora sunu . æinn hæitir Aꝩæntroð en .íí. Etgæír . ok enn .ííí. Asplian . fiorðe ꝩiðolfr . . aller ero þæir risar . at afle . ok æðrli . Ok þa er Norðian konongr fær banasott . ok Osanctrix konongr spyrr hans anlat til sanz . þa stæmnir hann sꝩnum hans a ꝩiðr sik . ok lætr þa sꝩæría ser æiða . ok siðan gæfr hann asplian enom ællzta brœðr þæíra konongsnafn . iꝩir þui riki er att hafðe Nordian faðer þæira . ok þæsso allu ꝩndu þæir brœðr . Uiðolf er sꝩa mikill orðen broðer þæíra . at oxl hans bær æigi lægra . en annara risanna brœðra hans færr hafuðet . æinn er hann . ok stærkare en tꝩæir aðrer ʀisarner brœðr hans . Sua er hann illr ꝩiðrskiptis . at ænguetta þyrmir hann . Ok er asplian konongr broðer hans sa at hann ꝩar illr ꝩiðrskiptis . þa þottezt hann ꝩita . at æígí minndi lyða at hann fœre sꝩa laus ꝩm allt . ok lætr sla jarnræckændr ꝩm hals hanom . ok fœtr . ok alldrigin skilldi hann laus væra næma ofriðr se æða til bardaga skyli fara . Konongren Asplian lætr sla hanom æina digra jarnstong . ok mickla . ok þar fylgir æin mikil jarnfæstr . En Ætgæir ok Aꝩæntroð brœðr hans skylldu bæra jarnstong hans . huært er hann færr . Ok alldrigi kœmr hann or sinꝩm bæíꝩm . næma iorostom . ok firir þui er hann kallaðr ꝩiðolfr mittꝩmstangan . Etgæír broðer ꝩiðolfs hæꝩir ækki annat vapna næma atgæir digran slægín af jarne . Nv ero þæir brœðr skattgilldir ꝩndir Osanctrix konong . ok hæímilir i nauðsyniar . Osanctrix konongr er kꝩangaðr ok hans drottneng hæítir Juliana . Hænnar faðer er sa konongr er Jran var kalladr . hann reð firir þæim landum er annat het skrottan en annat bríttan . þat er nꝩ kallat England . ok Skotland . Dottor atto þau Osanctrix konongr . ok Juliana . hon het Bærta en kurtæisa . Jꝩliana fær banasott . ok harmaðe þat huar matðr . Melias het konongr hann reð firir hunalande . hann ꝩar allra manna rikaztr . ok milldaztr . ok mikilataztr . Han a æína dottor er hæítir Oda hon ꝩar allra mæyía friðazt . ok hœꝩærskazt . ok hænnar hafðu beðet hinir rikazto konongar . ok hærtogar . ok konongren faðer hænnar ann ᴍæynní sꝩa mikit at engum manne ꝩill hann hana gipta . Osanctrix konongr er nꝩ kꝩanlaus . ok ꝩill nu firir læitazt . hann hæꝩir spurn . af þæssom rika kononge Melias ok hans dottor . Nv sendir Osantrix konongr .xíí. Riddara sína ꝩæl buna . ok fæk þæim i bref mæð Jnnsigli . ok þætta stoð a . Osanctrix konongr ꝩillcinalandz sendir orð Melias kononge enom rika ok hinum skæggsiða . Sact er oss af yðru riki ok frett hafum ꝩer af yðare dottor . at hon er allra mæyia friðazt . Nu ꝩilium ꝩer bitðia hænnar oss til æiginnarkono . ok sænd mæð hænne sꝩa mikit fe sem hænne sœmer . ok mer sænd þu gull . ok dyra gripi til sœmdar . Haꝩeð þok af oss ef sꝩa gere þer . Ok æf þer afrœkezt ꝩarar orðsenndingar . þa munu þer fræista huarer . ꝩer æða þer . æigum mæira afl . Þæsser riddarar koma i hunaland . ok þui nest i þa er Melias konongr ꝩar í . ok a fund . Syna hanom bref ok Jnnsigli . Ok hann tækr ꝩið . ok ser iꝩir . ok þikkir ꝩndarlæct er Osanctrix konongr hæꝩir hanom bref sentt er mæð ængri ꝩinatto hafðu þæir Jarðtæignir gortt sin amilli . læs bref . ok mællte siðan . Undrumk ek þæsse orð . Osanctrix konongs at ek muna mina dottor sænda hanom er æigi ꝩillda ek gifta enom rikazto konongom æða hærtogom . þæim er æigi hafðu minna ri ki en hann . ok mællto til litilatlæga ok kurtæislæga ok synniaðom ꝩer þæim . Nv mæler Osanctrix konongr til þæssa raðs mæðr drambe . ok hygs hann munu skælꝩa oss mæð hær sinum . En mæíri ꝩon þikkir mer at hanom bere fyrr annat til handa . en þat . ok lætr taka sendemænnnema
                  sendemænnena ok kasta i ok sægir at þæðan skolu þæir biða Osanctrix konongs . A þæssare tið koma til Osanctrix konongs tuæir ꝩngir mænn hans broðorsynir . Synir Jlias Jarls af Grecía . Hærtnið ok Osið . Hærnið ꝩar þa .xí. vættra . en Osið ꝩar .x. ꝩættra . Hærtnið var allra manna kurtæisaztr ok bæzt mæntr . ꝩm allan riddaraskap sꝩa ꝩitt sem ꝩillcinaland er . Osanctrix konongr sætr hann hofðingia jnnan hirðar . ok gaf hanom iarlsnafn . sem Jlias faðer hans ꝩar . ok er nu hærtnið . mikill matðr firir ser . ok fæk hanom mikit lén i . Nu spyrr Osanctrix konongr at hans riddarar ꝩaro ííarn sættir . ok nu a hann tal ꝩið sina hofðingia ok riðdara . Ok sægir huærsu siꝩirðlæga Melias konongr hæꝩir tækit hans ærænde . ok mænn hans sætta í . ok i . Sægir hann ser þat kærazt at fara a hændr Melias kononge . ok hæfna þæirar skæmdar . Þa sꝩaraðe æinn ꝩitr matðr konongenom hærra sægir hann . takum annat rað . ꝩæra kann at Melias kononge þœtte æigi sꝩa tigurlæger Sendemænn . sem ꝩæra ætte . Sendeð til hans yðarn frenda Hærtnið . iarls
                    iarl ok mæðr hanom Osið hans broðor ok marga að
                  ra kurtæisa riddara mæð storom gærsimum ok mikklum fearlutt gulli . ok silfri . ok þa mun hann þæim væl fagna . Þæsso samþykkizt Osanctrix konongr . ok rœðer hann þætta firir frenda sinum hærtnið ok sægir at hann ꝩill Sænda hann i A Melias konongs . ok hann sægir sik buinn væra huart sem hann ꝩill hann sænt haꝩa . Nv lætr Osanctrix konongr bua færðena ahuærria læið er kurtæis lægazt ma . þa lætr . ok konongren Osanctrix bref rita mæð þæssom orðom . Osanctrix . ꝩillcinalandz konongr sender orð Melias hunalandz kononge . þer haueð illa gortt . ok oꝩirðilæga tækit ꝩarom orðsendengom en þer mætteð sua haꝩa gortt at huaromtuæggia ꝩære ꝩægr at . ok tækit ꝩarom orðom ꝩal . ok hofsamlæga . En nu hæꝩir þu gortt oss skomm ok ꝩarom mannvm er þer sættuð þa i . Nv sændom ꝩer til yðar hærtnið iarll ꝩarn frenda . ok mæðr hanom hans broðor Osið . mæðr samꝩm ærændom . ok hinir foro . Takeð nu ꝩal ꝩið þema ok sendeð oss þat sem ꝩer bæiðumk . Ok æf nockorn lut skorter a . þa æigu ꝩer at hæfnazt a . ok ꝩareð yðr ok buið sem bæzt borger yðrar . ok kastala . Fara þæir nu . ok koma a Melias . konongs ganga firir konong bær hærtnið iarll fram ærændit . ok talar langa talu ok morg fogr orð . ok snioll . Konongren tækr þunglæga male hans . Þa tækr hærtnið iarll æitt purpuraklæðe ok tꝩau mikil borðkærr af rauðu gulli . ok æitt mikit landtiælld gullsaumat . ok sægir at Osanctrix konongr ꝩill þæssa luti gæꝩa hanom at þat ꝩerðe hans ærænde sem hann ꝩill . Þa sꝩarar Mælias konongr Ambater minar Sende ek hanom a mote þæssom Sendengom . en æigi ꝩenter mik at Osanctrix konongr fae mina dottor at fekaupum . Haꝩe hann mickla oþok firir sitt ærænde . ok sꝩa þu er frambart . lætr taka Jarllenn . ok Osið hans broðor . ok sæ tia i sem hina fyrri . ok sægir at þaðan skolu þæir biða Osanctrix konongs . Nv spyrr Osanctrix konongr þæssi tiðænde . Hann lætr bꝩa mikinn hær ok aðr en hann flyti þænna hær ꝩtt af sinꝩ riki . þa talar hann firir mannꝩm sinꝩm . ok sægir at enn riki Melias konongr hæꝩir tækit mina riddara . ok sætta i . ok nꝩ sænda ek tꝩa minna broðorsyní til hans . ok gerðe hann slict hitt sama ꝩiðr þa . En huassu fæ æk þæssarar siꝩirðíngar . hæmt æða huassu ꝩili þer nu mæð fara ᴍinir vinir raðæð mer nu hæillt . Nu er Melias sua rikr . ok mikill firir ser . at likare þikkir ᴍer at ꝩer faem engan sigr . næma ꝩer sætim nockot rað firir . Nu svaraðu hans hofðingiar . ok baðo hann sꝩa firir sia sem bæzt byriaðe . En þæir sagðuzt hanom hiæimilir
                  hæimilir . ok fægnir ꝩilia hanom fylgia i nauðsynnía
                  nauðsynníar huart er hann ꝩill fara . Þa gerir Osanctrix konongr boð i til Asplians konongs ok mæl lte at hann skilldi sænda hanom sina brœðr þria Etgæir . ok Aꝩæn troð . ok ꝩidolf mittꝩmstangan . ok alla þa mænn er hann mætte . Osanctrix konongr . færr ꝩið hærrenn ok þæir komo til hans þa risarner . brœðr Asplians konongs . ok mikit lið annat . Etgæir ok Aꝩæntroð læiddu ꝩiðolf mittum stangan . ok baro þa ena digru Jarnstong . ok Jarnfæsti huart sem þæsse hærr fluttiz . Osanctrix konongr bað alla sina mænn kalla sik friðrik konong . ok alla bíðr hann læyna sinꝩ retto namne . ok sꝩa gæra þæír . ok nu biðr hann þa ꝩæra friðrsama ok ængu granda þo at þæir kome i sinna land . ok þæsso ꝩærðr fylgt . Þæir koma nu i hunaland . ok flytiazt þæir iꝩir landet . mæðr þæim friði . at engi er sua litill firir ser . ok fakunnigr . ok sœker hann a þæssa ens uttlænzka hofðingia . at hann man æi til goðra lycta læiða hans mal . Ok ꝩiðr þætta ꝩærðr hann ꝩinsæll . ok ris af hanom gott orð . ok huær er frægn til hans þa fær a fund at fœra hanom ꝩistir . ok ꝩín . en hann gæfr huæriꝩm halfu mæíra firir en ꝩært se . Hann sœker til borgar þæirar er hæitir villcínaborg . þat ꝩar hafuðstaðr Melias konongs . Þa sende friðrik konongr . fram orð firir ser . til Melias konongs . ok vill uita . æf hann ꝩili læyfa þæim at riða inn i . ok sægir at þæsse hærr er komen af Spanialande . ok þæir ꝩilia niga ok þiona Melias kononge . Melias konongr sꝩarar . ok sægir . at hann kꝩaz ræðazt sꝩa mikit lið at þæir muni suikia hann . Friðrik konongr sꝩaraðe at þæir munꝩ þat þui siðr gæra at suikia hann . at hann lezk buinn at læggia sit lif ok sinna manna ꝩið konogsens
                  konongsens lif . Nv mæla þætta marger mænn firir Melias kononge . huassu ꝩæl hann hæꝩir flutt hær iammikinn i lande . ok huassu margir mænn hafðu sott a hans fund . ok huassu ꝩal hann hafðe ꝩið alla gortt . ok leto þæss mæstar ꝩaner at Melias kononge minndi mikill styrkr at hanom ꝩæra . En hann tok miok tomlæga . ok let miok tortryglæga . Borgarmænn sialꝩer æigu tal sin a milli . ok sægía at staðr þæira mun ækki ꝩæslaz ꝩið . at iamgoðr hofðingi kœme i hælldr margum lut at rikare . Ok at raðfysi sialfra bogarmannana
                  borgarmannana riðr fræ friðræk . inn i . ok þa er Melias konongr ser þætta lið . þa ottazt hann miok . ok ꝩilldi mykklu hælldr at æigi hæfði sia hærr komet innan borgar . Fʀiðrik konongr riðr til konongshallar . ok aller hans mænn . Þa mæler friðrik konongr til Etgæirs . ok Aꝩæntroð at þæir skylldu gæta ꝩiðolfs mittumstangan . ok bað þa vti standa firir hollenne . Friðrik konongr gængr inn i . ok margum riddarom atðrum mæðr hanom ingangande kœmr hann firir hasæte Melias konongs . ok fællr til fota hanom . ok mællte . Þu enn riki Melias konongr gær sꝩa ꝩæl firir þinn konongdom tak ꝩið mer . ok vil ek gærazt þin matðr . Ok þui sotta ek a yðarn fund . langa læið ꝩæstan Af spanía . at ek ꝩill bioða yðr mina þionosto . Melias konongr . sꝩaraðe otryglæg lizt mer þin þionosta . ok hana ꝩil ek æigi þiggia . ok oþok haꝩe þer firir þat . at þer þæystuð sꝩa mikklum hærr i stað . þa mællte þiðrikFriðrik konongr . at læyfi borgarmanna ræið ek i . ok þat hugða ek at yðr firirþœtte æígí ꝩar hingatkꝩama . ok æigi hæfða ek hingat komet æf ek ꝩissa at yðr þœtte ꝩærr . Ok ængum ꝩillda ek at mæin stœðe af ꝩare kꝩamo hær æf ꝩer mættem sialꝩer raða . Gær nu sꝩa ꝩæl goðe hærra . at tak mik upp hæðan sem ek ligg . ok aller mínír mænn skalu yðr þíona . Þa mællte Melias konongr ꝩist man ek æigi taka ꝩið þer . Ef þer ok mer ꝩærðom osoatter
                  osatter . ok skil oss a . þa er sꝩa mikit yðart fiolmænne komet i stað . ok ækki late þer yðart mal . firir oss . ok ma ek firir þui æigi trua þer ok æigi ꝩil ek þin orð længr hæyra . Viðolf mittumstangan frægn uti firir durum at hærra hans liggr inni firir hasæte . Melias konongs . ok kꝩæðr hanom þat mikkla næisu . ok ꝩærðr hann miok ræiðr . ok bryzt ꝩm . ok kœmr … dar ꝩærk mæðr sinꝩ sꝩærði Melias konongr atte ser hafuðstað i ꝩillcinaborg . En þa er Atila konongr ꝩann ꝩndir sik allt rikit þa sætti hann sinn hafuðstað i Susat ok þæss hæꝩir hon lenge notet siðan . þui at hann hafðe . ok bygði þænn stað fyrsta sinn . ok er hann en i miok agætr ok rikr . Atila let sik til konongs taka iꝩir allt hunalanð . En þa er Osanctrix konongr spyrr þætta . at Melias konongr hæꝩir latet rikit . ok Atila konongr hæꝩir ifir hann stigit . þa þikkir hanom illa . ok þikkizt æiga akallu til þæss rikis firir þui at þat er ærfðarland Oda dottor Melias konongs . Ok gerezt nu mikill ofriðr milli Osanctrix konongs . ok Atila konongs . ok værða storar orostor . ok mikit manfall . milli þæira . ok hælldr Atila konongr allu rikinu . þui er hann ꝩann mæð sinꝩ sꝩærði . af Melias kononge . Segir ok sꝩa Atila kononger
                  konongr at faðer hans Osið a ekki sꝩa mikit riki a i . at hann mun æigi þæss allz þurfa mæðan hann lifði . mꝩn ok sægir hann Otnið brœðr minum þikkia smaskipt . æf ek kalla til halfs rikis ꝩið hann . þægar er faðer okkar fællr ifra . Þykkir mer ok miok illt af at lata þæsso riki . mæðr þui at ek hæꝩi mikil ꝩandræðe til þolat . Ok þat sægir hann at allt mꝩn hann lata isænn lifit ok rikit . ok sꝩa er . Nv andazt Osið konongr faðer Atila konongs . Ok tækr rikit . hans son sa enn ællzti Otnið broder Atila konongs . i . ok er nu Otnið konongr ifir frislande . hann a æinn son sa hæitir Osið . ok er hann allra manna kurtæisaztr . ok ꝩiðfrægaztr . ꝩm alla luti . ok þa er Osið ꝩar ꝩaxenn matðr . þa fysizt hann at fara til sins faðurbroðor atila konongs . i . ok þar kom hann . konongr tok ꝩal ꝩið sinum frenda . ok sætr hann hofðingia innan hirðar . iꝩir marga riddara sina . ok a þæssa læið stændr langa æꝩe rikit . Þat er æitt sinn at Atila konongr kallar til sin frenda sinn Osið ok sægir at hann ꝩill sænda hann i ꝩillcinaland , til Osanctrix konongs . at bitðia dottor hans konongenom til handa . ok hans færð ꝩarð ꝩæglæga buín . ok riða mæð hanom .xx. riddarar þæir er kurtæisazter ꝩaro i . Nv riða þæir i villcinaland ꝩið mikklu drambe . ok hitta Osanctrix konong . Konongr tækr ꝩal ꝩið sændemannum Atila konongs . þo at hann ꝩære ekki hans ꝩín . Minnizt a at þat er ekki kononglæct ꝩærk at spilla hofðingians Sendemannum . þæim er bæra ꝩaket ærænnde sins hærra . ok ꝩill vita huat Atila konongr ꝩill hanom . er hann sendir sꝩa tigurlæga mænn til hans . Ok nꝩ sægir Osið sín ærænde . at atila konongr ꝩill fa hans dottor Erka . Osanctrix konongr sꝩaraðe þæssom orðom . Atila konongr er ekki ꝩar ꝩinr . ok ovingazt hævir hann ꝩið oss . ok mikin skaða hæꝩir han gort ꝩillcinalandz mannꝩm . ok nu er þæss engi ꝩon at ek gifta hanum dottor mína . en ꝩæl skulu þer komner mæð oss . mæðan þer ꝩilið dꝩalst haꝩa . Osið for nu hæím . ok sægir konongenom . sitt ærænde ok engi ꝩon er at Atila konongr fae dottor Osanctrix konongs . ok þæss gætr Osið at alldrigín sa hann sinum augum iamfriða mæy . sem Erka konongsdotter ok þar nest bærta en kurtæisa hænnar systir . Borg æín hæitir bakalar þar ræðr firir æinn margræiꝩi sa hæitir Roðolfr . mikill hofðingi . ok ꝩín Atila konongs . Nu sender atila konongr margræiꝩanom orð . at hann skal koma a hans . ok sꝩa kœmr hann . Atila konongr sægir at hann ꝩill sænda hann i . at finna Osanctrix konong . mæð þæim hætte sem fyrr . sende hann osið frenda sinn . at hann biði dottor hans hanum til handa . Ok æf hann ꝩill enn æigi ꝩar orð hæyra æða hælldr sꝩiuirða þau sem fyrr . þa sægið hanom at hann bui sik . ok allt sitt riki . ok alla sina mænn . ok monum ꝩer koma a hans fund . ok hæimta miskunarlaust af hanom allt þat er ꝩer bæiðumk . Margræiꝩinn er nu buinn . ok hans færð ꝩarð ꝩæglæga ræist . sem maklæct er engi matðr ꝩar sꝩa loꝩaðr miok . i hunalande . ꝩm allan riddaraskap . ok hœværsku ok kurtæisí . Hann færr ok mæð hanom .lx. riddara . ok marga sꝩæína . hann kom i . er hanom ꝩæl fagnat huær sem hann færr . Osanctrix konongr fretter til hans færðar . ok læ tr bua ꝩæizlu i mot hanom . ok ꝩæl ꝩill hann fagna þuilikum hofþíngia . sem margræiꝩinn er . ok þa ꝩæizlu þiggr hann mæð ꝩinatto . þægar er hann kœmr farande . Nv bær ᴍargræiꝩi roðolfr upp sin ærænde ok sægir at enn riki Atila konongr hæꝩir hann þænneg sæntt . ok ꝩill hann at þer sendeð hanom yðra dottor ser til drottnengar . ok mikinn soma mæð sem ꝩæra a mæð konongsbarne . ok þæt ætlaðe atila konongr , at ek æigi inꝩirðilæga hans ærænde frambæra . ok ek mindi ꝩarla dirf
                  dirfð til haꝩa . en þat skal þo æigi ꝩæra . Hann sagðe sva æf þer synið hanom hær nockors lutar í . þa man hann til koma mæð hær sinn . hann hæꝩir mikinn styrk . ok mikit riki . aflat mæð sinu sꝩærði . ok ꝩæl hæꝩir hanom allt tækizt . ok er bættra ꝩiðr hann ꝩinatto at æiga . en ꝩanndræðom at skipta . Þa sꝩaraðe Osanctrix konongr . mikill hofðingi ert tu ᴍargræiꝩi . ok miok ert tu lofaðr . ok kurtæislæga flytr þu ærænde þins hærra . En undarlæg liz mer orðsendengen Atila konongs . ok kynlæct er þat er hann þorer at bitðia dottor minnar . þar sem hann hæꝩir sæzt i þat riki . er ek a retto til at kalla . ok af þui æinu hæꝩir hann micklazt er ᴍelias konongr atte minn magr . ok þo at ꝩit ꝩærem osattir þa em ek þo skylldugr til at hæmna hans æf ek mætta . Enda er . ok . Atila konongr ekki sua mikillar ættar sem ꝩarir frendr ruzciamænn . Ok þat er hann het mer ofriði . ok minum mannum þa ræðomk ek þat allz ekki . ok þo at hann hallde ꝩandræðom ꝩið oss . þa munu aller sægia at hann hæꝩir rangare ok at oflitlu hallde kœmr oss ꝩar enn mikkli styrkr . æf Atila konongr tækr af oss nauðgum þæt er hann bæidizt . illa myndu þui varir ætmænn hyggia æf þæir ꝩissi firir at sva skilldi fara . En ꝩæl skolu þer mæð oss komnir mæðan þer ꝩilið dꝩæliazt . en ekki ꝩenter mik at yðart æ rænde ꝩerðe þat sem þer ꝩilið . Margræꝩin
                  Margræiꝩin ꝩil nu hæim fara . en Osanctrix . konongr læiðir hann goðom giafum i brott . Færr hann a Atila konongs . ok sægir hanom at engi ꝩon er at hann fae hans dottor . Ða sꝩaraðe atila konongr læigiande . latꝩm hafa barn þat er brækar hæyri aller minir mænn ekki skolum ꝩer ræðazt at koma i ꝩillcinaland . ok huar ridare bui sik . ok skolu hynir nu freista sín . ok ꝩillcinamænn . skolu ꝩita huart ꝩer kꝩnnum at lita ꝩar sværð i bloðe . æða þola kolld iorn i hollde . nꝩ sem fyrmæir . ok þat boð skal koma ihuærs manz hus . aðr en hæim snꝩim ꝩer . Nu samnazt saman . mikill hær manna . ok er nu Atila konongr albuinn at riða i ꝩillcinaland a hændr . Osanctrix . kononge . ok hæfna þæirar suiꝩirðingar er hann fǽr æigi dottor hans . Lyftir hann nu hærrenom ut af Susat . ok hæꝩir hann .ví. riddara . ok mikinn hærr þænn er særgæntter hæíta . Nu kœmr hann i , ok brenner . ok bæler . fær odde ok æggiu iꝩir allt landet . brytr kastala . ok brenner tún . Osanctrix konongr spyrr nꝩ þænna ofrið . ok sendir boð i eptir skatkononge sinꝩm , asplian . ok hans brœðrom risunꝩm . ok ꝩill hann þa framme . haꝩa mæðan hann byr sinn hærr . Ok nu mœtazt þæír . ok ꝩærðr þar mikil orosta . ok mannæll . Asplian konongr hæꝩir litit lið . en þo træystir hann þui ꝩal firir sakar brœðra sina . Ꝩiðolfe mittumstangan ꝩar nu lausum slægit . mæð sina mikklu iarnstong . ok hann lystr a hændr dræpr bæde mænn ok hæsta . ok mæiðir allt er firir ꝩærðr . Ok ꝩærða þæir nꝩ ofliði borner . ok flya liota þæir . en aðr haꝩa þæir drepet .v. riddara . æin hæꝩir ꝩiðolfr drepet .ííí. . Ok nꝩ rækr Atila konongr þænna flotta langa læið . ok dræpr mikit af . ok sꝩa læypr ꝩiðolfr mikit . at engi hæstr fær tækit hann . lystr aftr stundum . ok ꝩæitir margum skaða . ok kœmr nꝩ asplian konongr ok brœðr hans risarner a . Osanctrix konongs . ok sægia hanom at þæir haꝩa enga ꝩiðrstaðu mote Atila kononge firir fiolmænnez sakar liðs hans . Eftir þat fær . Osanctrix konongr . mæð mikin hær mote Atila kononge . ok æigi hæꝩir hæann minna lið en .x. ríddara . ok mikinn hærr annan . Nu hittazt konongarner . ok ꝩærðr þar orosta mikil . ok mannskœð . ok gængr nꝩ ꝩiðolfr mittumstangan . sua fram . ok hans brœðr . at þæir læmia . ok dræpa allt þat er firir ꝩærðr . ok nu liðr a . ok ꝩærðr nu Atila konongr ofliði borenn . ok flyr nu at kꝩælldi a nokkorn . ok iꝩir skogenn . En osanctrix konongr . rækr flottann til skogsens en skogr er mikill . ok er hann aflattr at riða . a . a . ok firir þui lætr hann ræisa landtiolld sin . ok hærbuðir ok byr þar ꝩm nottena . En Atila konongr liggr annan skogsens mæð sin hær þann er ꝩndan kom . En þa er myrkkꝩazt ꝩar netr . þa stændr Margræiui Roðolfr vpp . ok fimhundrað riddara mæð hanom . ok hærklæða sik . Ok riðr nu ɢræiꝩinn a . ok iꝩir skogenn . ok læypa þæir nu a . Osanctrix konongs . koma a oꝩara . ok dræpa marga riddara . ok aðr en þæir nae uapnum sinum . þa haꝩa þæir drepet sæx .c. manna . af þæim . sumt mæð uapnum en sumt ꝩndir hæsta-fotom . En þa er hær Osanctrix konongs fær ꝩapnum komet firir sik þa flyr Rodolfr a Atila konongs . ok sægir hanom þæsse tiðænde . ok biðr hann fara aftr i . ok gæta þæss rikis ꝩæl . sægir at æigi mu nu þæir mæira þar fa syst at sinni . Konongren þackar hanom ꝩæl . ok þiggr þætta rað . ok fær nu aftr i riki . ok stændr nu kyrt ꝩm rið miok . sꝩa buit . at huarge þæíra hæriar a annan . Þat er æitt sinn at en goðe sendematðr ɢræiꝩi roðolfr sægir sinꝩm hærra Atila kononge . at hann ꝩill haꝩa or hirð hans . þriu riddara . þæira er ꝩaskazter ꝩæræ . ok þar mæð broðorson konongsens osið . ok braut ꝩill hann riða . ok æigi kꝩæðr hann sin þurfa fyrr at ꝩenta en þriggia ꝩættra fræste . konongren gerer sꝩa sem hann bæiðizt fær hanom lið . ok mikinn hærr ser til fylgdar . Riða þæir nu i braut . ꝩisar Margræiꝩi ʀoðolfr . læið . ok lætr þat orð ifra fara . at hann skal riða ꝩæstr i . at bitðia þar Atila kononge kono . dottor konongsens þæss er þa reð firir spanía . En hann riðr hælldr i . huæria nott æftir aðra . skogalæið . ok obygðir . ok ꝩillistigu . en ꝩm daga soꝩa þæir . ok æigi letta þæir sinni fyrr færð en þæir koma i Osanctrix konongs . i æinn mikinn skog . skamt ifra konongs hæimili . Þar biðr ʀoðolfr . margræiꝩi þa sina fælaga gæra ser hus ok goð hærbyrgi . ok flytia þanneg til sin af hæraðom a ꝩistir . ok þat sem þæir þurfu at haꝩa . ok osið biðr hann firir þæim raða . mæðan hann er i brotto . ok sꝩa gerir hann . Nu riðr ʀoðolfr i braut æinn
              samann . ok kœmr til hirðar Osanctrix konongs . ok torkennezt sem mæst ma hann . Nu gængr hann firir . Osanctrix konong . þa er hann sat iꝩir matborðe . ok hæꝩir siðan hott . ok hann kꝩæðr konongen bliðrlæga . Konongrenn spyrr huat hann er æða huaðan hann kom . æða huart hann ꝩill . Han sꝩaraðe ek hæiti Sigurðr . ok sœke ek a yðarn fund hærra . ok bioða ꝩil ek yðr mina þionosto . þa sꝩaraðe Osanctrix konongr . þu mæler sem hynír ꝩarir oꝩinir . ok þu ꝩærir æigi olikr margræiꝩa ʀoðolfe Sendemanne Atila konongs . er drap af oss . vi . hundrað ʀiddara æína nott . ok launaðe oss sꝩa gæꝩer . ok þa sœmd er ꝩer gerðom hans hær . þa sꝩarar Sigurðr . ækki kann ek roðolf þat þo hællzt . at mikit angr hæꝩir hann mer gort sem margum atðrum ok markt niðingsꝩærk hæꝩir hann ꝩnnit firir sakir Atila konongs . En fœddr ꝩar ek i . ok ꝩar ek mælimæð kononge . marga daga i iꝩirlæte . ok er ækki þæss at dylia . at ek ꝩar a mote yðr þa . allt er ek matta . mæðan er yðart osætte stoð . En þa er Atila konongr stæig til rikis ofirir-
                syniu . ok sigraðezt amelias kononge . þa ꝩillda ek æigi þiona hanom ne ængi annara minna brœðra þui at ek aflatte alla þa . En þa er Atila konongr sa . ok fann at ek ꝩillda æigi hanom þiona . þa tok hann af mer . æignir minar . ok allt fe . ok drap brœðr mina fiora . ok sialfan mik gærðe hann utlægan En ek gærða litlar hæmdir a mote . drap ek .c. manna firir hanom . ok sa ek nu ængan annan minn kost ꝩenna en sœkia a fund . til miskunnar . slikrar sem þer ꝩilið mer ꝩæítt haꝩa . ok er nu mitt rað a ytðru ꝩallde . ꝩennter mik af yðr þæirar miskunnar at ek níota hælldr Melias konongs en ek gællda . bæðe af yðr hærra . ok sꝩa af yðare drotnengu hans dottor . ok æf hon ꝩære æigi þa sꝩa ung . er hon skildizt ꝩiðr sinn faður . ok alla frendr . þa mindi hon fullgiœrla mik kænna . væra ek nu ok fullfus at þiona hans afspring . ok yðare tign hælldr en engum hofðingia atðrum . ok þæss ꝩillda ek guð bitðia . hærra sægir hann . at sua ꝩære margræiꝩi ʀoðolfr komenn a ꝩalld sem nu em ek komenn . ok at þer fengeð hanum Ambunat sin sꝩik . ok illgærning . Þa mællte Osanctrix konongr . ek ꝩennte goðr matðr sægir hann at græiꝩi Roðolfr gæte sin firir þui at koma a fund . at sꝩa bunu . En ꝩæl skallt tu hær komenn . ok þær haf þu þok firir at þu draft mænn Atila konongs . ok aller minir mænn skolu þer ꝩæl fagna . þa mællte Sigurðr æf yðrir mænn ero ꝩal ꝩiðr mik þa man mer þat gott þickia . ok ꝩal skal ek þæim þat launa . Nu duælsk Sigurðr þar i Osanctrix konongs tꝩa ꝩætr hann hæꝩir siðan hott . ok lezt miok ꝩæra oskygn . ok a stundu hæꝩir hann ekki talat ꝩið Junkfru . þat er hanom likar . A þæssare stundu kœmr æinn konongr utan af Sꝩauaralande sa hæítir Norðungr konongr . hann færr at bitðia dottor Osanctrix . konongs . þæirar er Erka hæitir . ok hans mal flyttia marger goðer mænn . fram . Junkfru sitr i kastala . ok þar mæð hænne systir hænnar Bærta en kurtæisa . ok margar aðrar tignarmæyíar mæð þæim . ok æigi er karlmannum lofat til þæíra koma . Þa mællte Osanctrix . konongr ꝩið Sigurð . þik hæꝩi ek ræynt at goðom manne . ok trulyndum . þik ꝩil ek sænda ikastalan til junkfruar . at flyttia fram ærændi Norðungs konongs . ok tala firir hænne hans mal . kurtæislæga sem yðr skorter æigi kunnasto til . Sigurðr sægir at hann ꝩill allt þat gera er konongr byðr hanom . Osanctrix konongr . ok Norðungr konongr ganga utt a . Nv gængr Sigurðr a konongsdottor . ok biðr upplata kastalan firir ser . Ok er hon ꝩæit at hænnar faðer . hæꝩir hann þænneg Sændan þa tækr hon ꝩal ꝩið hanom . ok bað hann ꝩal komenn . ok ert tu ꝩitr matðr . ok listugr . ok engi matðr kom sa fyr til mins faður . er sua listulæga hæꝩir ꝩiðr ser faret sem þer . ok ekki foruitnazt þu flæira en þer er lofat . ok alldrigi komt þu fyrr a fund . þa sꝩarar Sigurðr þat er ekki titt i lande at matðr gange a ꝩið Junkfru næma konongr sialfr ꝩisi hanom sinna ærænda . ok ekki skolu utlænzker mænn tala ꝩið ꝩngar mœíar ok þa hœværsko nam ek a alldre . En firir þui at konongren faðer yðar bauð mer læynt ærænde . ꝩið yðr at sysla . þa skolum ꝩit nu talaz ꝩið . nockora stund . Þa mællte jvnkfru . mín sœta systir bærta . gak utt af kastalanom . ok allar þer . ok skolum ꝩit tꝩau æin inni ꝩæra . ok skal hann sꝩa sysla sitt ærænde . Sigurðr sꝩarar takum ꝩit annat rað . þat er kurtæislægra . gangu ꝩit utt i þinn . ok latum alla sia mæga okkat ꝩiðrmæle . þa ma konongren sia . ok aller aðrer huat ꝩit hafumk at . en engan grunar huat ꝩit rœðom . ok engi ꝩæit huat rœt er . ok ængi matðr ꝩil ek at illa mæle til yðar firir minar saker . af þuí at marger ero illz fusir . til kꝩænna at mæla slættilæga . ok ꝩærðr ꝩannlæga at gæta sin firir illum tungum . Nu lætr junkfru taka tꝩau hœgende . ok bæra utt i . ok mællte ꝩist ert tu goðr drængr . ok mikill skarungr ok hœꝩæskr matðr . ok mikkla list namt þu a alldre . ok ganga nu utt i ok sætiazt ꝩndir æítt apalldrstré . þa ꝩar fagrt ꝩæðr . ok solskinn blitt . Konongarner sitia a . ok ꝩaro bliðir . ok hyggr Norðungr konongr . at Sigurðr tale hans mal . en hann Sigurðr þikkizt æíga skylldare ærænde . at sysla . ok ꝩærðr þui Norðungs konongs ekki getet . Nv tækr sigurðr oꝩan hottenn . ok mællte . Junkfru . Ek sꝩik karla . ok ek sꝩik konor . ok ek sꝩik Osanctrix konong . ok ek sꝩik yðr Jvnkfru . Ek em æigi Sigurðr hælldr em ek græiꝩi ʀoðolfr . sendematðr Atila konongs . gær hann ꝩin þinn . ok hærra . ok tak hann þer til mannz . þa mun hann gæꝩa þer lond . ok riki . ok marga kurtæisa . riddara . storar borgir ok morg pæll . ok rikir hærtogar . skolu þik læiða ok upphallda þinꝩm klæðom . Ok siolf skall ꝩæra drottneng allz hunalandz . ok allar þinar mœíar skolu ꝩæra rikra manna dœttr . ok draga dyr pæll . Þa sꝩaraðe Junkfru af micklum moð . ok kallar mín sœta systir bærta sægir hon kom hingat . ok hæyr þæssa manz ærænde . bærta gængr þængat . ok spyr huat hon ꝩill . Erka sꝩarar . hær er æígi Sigurðr . sem hann sægir . hann gængr nu i gægn at hann er hælldr græíꝩi ʀoðolfr . sendematðr Atila konongs . hann sꝩæik mik . ok minn faður . ok nu flytr hann mal Atila konongs . Gak nu eptir minum fæðr . ok skal nu dræpa hann . firir þui at hann drap a æinum ꝩælli .v.c. riddara mins faður . ok þar firir skal hann i uppi hanga . Enn mællte Græiꝩi Roðolfr . gær sem ek bið . junkfru . lægg ast ꝩið Atila konongs
                  konong ok ꝩær drottneng iꝩir þui riki er atte þinn moðorfaðer Melias konongr ok en ꝩnga bærta þin systir skal ꝩæra min kona i sœmd . ok goðo iꝩirlæte . Þa mællte bærta Junkfru sægir hon . þu ert konongsbarn ecki skall rœgia ne ropa . utlænzkan mann . mæðr þui at hann er komenn a ꝩalld . þat er yður tign . lat hann fara huart er hann ꝩill . En sæg mer systir mællto þer æigi þat æit . æða huat þæssom orðom . Hinn hællgi guð i ꝩæít þu mer þa bœn at ek sia drottneng allz hunalandz . Nu er þat framkomet er þu bat . ok hæꝩir nu guð ꝩæit þer bœn þina . rœg æigi ꝩtlænkzkan
                  vtlænkzkan mann . ꝩær drotning Atila konongs . en ek ꝩil fara mæðr þer . Ok aðr en bærta hæfði mællt sitt ærænde . þa ꝩilldi ʀoðolfr braut ganga . ok hyggr at hon muni sægia konongenom sem hon het . Þa kallar jvnkfru a hæyr þu goðr riddare gak æigi sꝩa skiott i brott . ek ꝩæra ꝩil drotning Atila konongs . ok æinn gullring sæl ek þer at ꝩæði . ok ꝩal skolu ꝩit min systir . læyna yðare hærꝩist firir minum fæðr . en þer sætið rað til ꝩarar brottfærðar . Nv gængr Sigurðr ut af kastalanom . ok i firir konongana . ok haꝩa þæir sett alla þæira ꝩiðrœðor
                  viðrœðo . Þa mællte Norðungr konongr ɢoðe ꝩinr . haꝩe þer af rekit ꝩart ærænde . ok æf þer haꝩeð þat ꝩal til lycta læitt þa skal ek þer þat ꝩal launa . þu skallt ꝩæra minn jarll i riki . iꝩir margum kastalom . ok mikklu riki . Þa sꝩaraðe Sigurðr hærra af trꝩnaðe sagðe hon mer at hon ꝩill æigi a tolfmanaðom giftazt æða mann taka. ok at ꝩæði fæk hon mer sinn gullring . ok se hær nu ringen hærra . En ærændet gat ek æigi bætr flutt . ok sꝩa hialpe mer guð at ek hæꝩi syslat af allre minni kꝩnnasto . Ok þat hyg ek at far æinn skuli bætr sysla ærænde i lande . æða diærflægra utlænzkr matðr . firir sꝩa tigurlægom mannꝩm . Þa sꝩaraðe Norðungr konongr . ok kꝩazt þæss gærna ꝩilia biða . ok biðr hann hug a læggia . at þætta kœme fram a tolf freste . ok hæítr hanom sinni ꝩinatto . æf þætta syslazt . ok riðr nu Norðungr konongr hæím . Osanctrix konongr sitr i hasæte . ok kallaðe til sin sigurð . ok þa er hann kom firir hasætet . þa mællte konongren . goðe ꝩinr þu hæꝩir hær ꝩeret i riki nꝩ tꝩa . ok nu hæꝩi ek þat ræynt . at þu ert kurtæisare riddare . ok hœꝩærskare en flester aðrer hær innan hirðar . ok þu mant ꝩæra rikr matðr . i lande . ok goðrar ættar . ok ꝩil ek gæꝩa þer nokkot . riki æf þu ꝩillt hær dꝩalst haꝩa . Þu skallt ꝩæra hirðstiornarmatðr innan hirðar . ok skipa konongsmalom . ok riða mæð hærr at ꝩæria landet . þa sꝩaraðe Sigurðr . ok þakkaðe kononge sit boð . ok þat lezk hann taka ꝩilia . En þat harmar mik hærra at ek fæ æigi golldet þat Atila kononge . er hann drap brœðr mina . ok rak mik i braut fra minu riki ok allre sœmd . ok sꝩa mindi ᴍer geꝩezt haꝩa . æf ek hæfða æigi sꝩa goðan hofðingia hæím sott . sem nu hæꝩi ek . ok fiarkomen ꝩære Atila konongr . at ꝩæra hofðingi allz hunalandz . En hann hæꝩir allz ekki i ꝩm riðir huassu morg rangyndi hann hæꝩir framme hofð . oll haꝩa hanom þau ꝩæl lytt . ner sem hann fær hæfndir firir . þa sꝩarar . Osanctrix konongr . hamla man hanom ꝩm siðir ꝩer skolum ꝩittia hans i . ja sagðe Sigurðr . i for villda ek gærna ꝩæra . En ek a æinn broðor hærra sa hæitir Alebrandr . er allra manna er kurtæisaztr . ok bæzt mannaðr . ꝩm alla luti . en hann ꝩar þa sar er ꝩit skildumk . En þau sar laut hann af Atila kononge . En þat þyckir ᴍer illa at hann kœmr æigi a fund . ok þiona yðare tign . Nv ꝩil ek biðia yðr hærra at þer geꝩeð mer orlof at fara æptir hanom . konongr læyfir hanom þæssa færð . Riðr nu ɢræiꝩi roðolfr a braut sa er Sigurðr kallaðezt æinn samann i . a sinna manna . ok haꝩa þæir ꝩæl . halldet sik þar . Nu mæler Græiꝩi ʀoðolfr til Osið . broðorsunar Atila konongs . þu skallt riða mæð mer til hirðar Osanctrix konongs . ok þat hævi ek þar sagt at þu ært minn broðer . ok sꝩa skall sægia . ok kallazt þu Alebrandr . Osið biðr hann raða . Nu riða þæir a Osanctrix . konongs . ok ganga nu firir hann ok hæilsa hanom ꝩæl . ok ꝩægelæga . ok hann tækr ꝩið þæim mæðr bliðu . ok mikilli tign . ok ekki þikkir konongenom Sigurðr haꝩa mæira sagt fra brœðr sínum en hanom synizt at ꝩæra muni . Nu ero þæir þar vm rið igoðom fagnaðe . sꝩa lenge sem þeím likar . Eitt kꝩælld sende Sigurðr sinn trunaðarman til junkfru . ok sagðe at hon skilldi buin ꝩæra a .víí. natta fræste . ok hænar systir bærta . mæðr allum sinum hinum dyrstu gripum . Nu liða þær siau ok æítt kvælld er konongr ꝩar sofnaðr . ok aðr miok drukkin af ꝩíní . ok aller hans mænn . þa taka þæir Sigurðr . ok Alebrandr . ok bua sæx hina baztu hæsta . ok riða at kastalanom . ok þa ero þær bunar mæðr alla sina hina bæztu gripi . ok læggia a þæssa hæsta suma . en sumum riða þau . ok fara þau utt af kastalanom . ok riða alla þa nott . ok allan þænn dag æptir . ok æigi letta þæir fyrr . en þæir koma i til sinna laxmanna . ok haꝩa þæir nu fim .c. manna goðra ʀiddara . ꝩænda nu i . ok þikkiazt nu ꝩæl arnat haꝩa . Nv ꝩærðr . Osanctrix . konongr ꝩar ꝩiðr þæsse en mikklu sꝩik . ok ꝩelar . ok ꝩærðr aꝩarræiðr . samnar nu mikklum hærr . ok færr . ok eptir þæim . Ok þæssa ꝩærðr græiꝩi roðolfr ꝩarr . ok hans mænn ok sia nꝩ at æigi ꝩærðr kostr ꝩndan at flyia . enda ero . ok engi fong a eigi er . ok sem til griða se at læíta . ok firir þui at ekki ꝩar til þæira gort . Ok flyia nu til æins kastala . ok komazt i kastala . Ok þar sæzk ꝩm Osanctrix . konongr . mæð sinn allan hær ræisir ꝩalslœngior ok ꝩæita storar atgangur kastalanom . En þæir ꝩæriazt ꝩal ok drængilæga . Ok nu a ɢræiꝩi Roðolfr ꝩiðr sina mænn tal . ok sægir at þæir ero ꝩannlæga ꝩiðr komner . sem ꝩar . ok spyrr æf nockor ꝩære hans manna sꝩa ꝩal at ser gor æða hugaðr at træystazt mindi at fara a Atila konongs . ok sægia hanom ꝩar ꝩanndræðe ok huær er þæssare færð kœmr alæiðis sꝩa at oss ꝩærðr at nokkorum hialpum . þa skal mikit hans mætorð ꝩæra . En til þæssarar færðar bioðazt tꝩæir hinir frœknazto riddarar riða nu utt af kastalanom . æinahuæria nott i myrkri . ok ꝩærða ꝩarðmænn Osanctrix . konongs ꝩarer ꝩiðr þa . ok hyggia at . þæira sꝩæinar se . er sꝩa diærflæga riða ꝩm netr . ok kma komazt sꝩa utt fra landtiælldum konongs . ok letta alldrigin fyrr en þæir koma a Atila konongs . ok sægia hanom allan atburð a græiꝩans . Nu er Atila konongr hæyrir þætta . þa mællte hann . Alldrigin hæyrða ek sagt ifra þuilikum riddara sem græiꝩi roðolfr er . ok mikkla sœmd hæꝩir hann mer nu ꝩnnit æf ek fæ nu sialfr til gætt . skal . ok æigi sia ꝩæiði or hondom ganga mæðr þui at sua ꝩæl er i boret sem nu er . Bui sik nu aller minir mænn . ok farum at ꝩæíta græiꝩanom lið . ok þar samnazt saman oꝩigr hærr Þæssom hærr lyftir Atila konongr utt af Sꝩsat . ok færr til moz ꝩið margræiꝩann . Ok iannan stað er at sægia fra ꝩiðrskiptum Osanctrix konongs . ok græiꝩans . ok Osiðz þæir bæriazt huærn dag . ok sꝩa sottoz þæir fast at af . Osanctrix . kononge ok hans liði . ꝩar fallet .ccc. riddara . ok kastala mænn haꝩa latet .lx. ʀidara . Nu koma mænn skyndilæga a . Osanctrix . konongs . ok sægia hanom . at Atila konongr atte skamt til kastalans mæð oꝩigan hærr . Nu ser . Osanctrix . konongr at hann hæꝩir enga ꝩiðrstadu mote . Atila kononge . i sinn . firir sakar liðfæðess er . hann hafðe þa . þui at braðom ꝩar boret . eftir þæim at fara . at konongr fæk minna liði samnat . en þurft hans gægndi . þa reðo raðgæꝩar Osanctrix konongs . hanom . þat at hann skilldi flyia . ok samna ser liði ok fara a Atila kononge . ᴍæð œrenn styrk . annat sinni . ok þæssor rað tækr . Osanctrix . konongr . ok lætr blasa til brautfærðar . ok upp taka landtiolld . ok flyia nu a brott . Nu ser þætta ɢræivi ʀoðolfr . ok aller kastalamænn . ok ꝩita þikkiazt þæir ꝩm færð Atila konongs . laupa þæir nꝩ ahæsta sina . ok riða utt af kastalanom . ok dræpa af liði . Osanctrix konongs .cc. riddara . Ok þa hæyra þæir mikit hærop . ok ꝩapnabrak . af liði . Atila . konongs . ok luðragang . ok huærfa nu aptr . Finnazt þæir nu Atila konongr . ok græiꝩi roðolfr , ok Osið . ok fagna huarir aðrum ꝩæl . Fær nu . Atila . konongr . hæim i riki . mæð mikilli sœmd . Gerer nꝩ dyrlæga ꝩæizlu . mæð allum enom baztu fongum . er i landeno . ok fær nu Ærka dottor . Osanctrix konongs . En ʀoðolfe giftir hann bærtꝩ ena kurtæisu hænnar systur . ok mikit riki . gæfr hann hanom . ok huær matðr loꝩar hans færð . ok list . ok slœgd er spyr til . Nu er Erka drottning allz hunalandz . En ᴍargræivi ʀoðolfr . hævir enn mæsta mætnað af . Atila . kononge sem ꝩært er . Hæðan ifra er langa æꝩe mikill ofriðr . milli hunalandz manna . ok ꝩillcinamanna . ok storar orostor . sem hæyra ma aðr en þæssare sagu luki . Ok þæssor ꝩaro oll uphof at allum þæira ꝩanndræðom . er nꝩ ero sogð . En saga þæssor ꝩikr nu ifra ꝩiðratto þæira Atila konongs . ok Osanctrix konongs . ok ʀœðer nꝩ ꝩm aðra mænn um rið . en hær kœmr þo fram aðr en lꝩki . þæssare sagu . mæð allu . ꝩaðe risi er a sꝩnr ꝩillcinus konongs . ok siokononar sem fyr ꝩar fra sagt . at bꝩum þæim sem faðer hans gaf hanom . Ok ekki er þæss getet at hann haꝩe barattomatðr ꝩeret nema vnat ꝩiðr þat er hans faðer gaf hanom . þægar firir andꝩærðu . Vaðe risi atte son . ok hæitir ꝩelent . þa er hann .ix. ꝩættra gamall . er ꝩaðe ꝩill at hann neme iþrott nokkora . Spurt hæꝩir hann til æins smiðs . i sa hæitir mímír . ok er hann allra manna hagaztr . Ok þingat fær ꝩaðe risi . mæð son sin ꝩelænt . ok fæk i mímí . at hann skal kænna hanum iarnsmið . Siðan færr vaðe risi hæim i sioland . til bua sinna . I þænn tið ꝩar mæð mimi Sigurðr suæinn . ok gerer margt illt hans smitðiusꝩæinum . barðe þa . ok bæysti . Þa spurði vaðe risi at hans son ꝩelænt var illa læikinn . firir Sigurði . ok gerer æptir hanom . ok kœmr hann hæim i . Ok nu hæꝩir ꝩelænt ꝩeret i þria ꝩætr . ok er hann nu .xíí. ꝩætra gamall . Hann dꝩælst hæima .xíí. manaða . ok þockazt huærium manne ꝩæl . ok allra manna er hann hagaztr . Ꝩaðe risi spur
                  spyr or siolande huar bua tꝩæir dꝩærgar i bærge er hæitir kallaꝩa . Þæsser dꝩærgar kvnnu bætr smiða af iarne . en engi aðrer huarke dꝩærgar ne mænzkir mænn . Ꝩæl kꝩnnu þæir at gæra allzkonar iarn sꝩærð . ok brynniur . ok hialma . af gulli ok af silfri . kunnu þæir at gæra allzkonar gærsimar . ok af huærium lut er smiða ma . þa kunnu þæir at gæra huat sem þæir ꝩilia gortt haua . Nv tækr ꝩaðe ʀisi son sinn ꝩelænt . ok færr hæíman . ok kœmr til ɢrœnasundz . ok þa er þar ekki skip . iꝩir at flytiazt . sundit . ok bæið hann þar ꝩm rið . Ok nu tækr hann sꝩæininn ok ok sætr a oxl ser . ok ꝩæðr iꝩir sꝩndit . en þat ꝩar níꝩ alna diupt ok ecki er af þæira færð at sægia . aðr en þæir kœme til bærgsens . ꝩaðe risi hittir þæssa dꝩærga . ok mællte ꝩiðr þa . ok sægir at þar hæꝩir hann son sinn ꝩelænt . ok ꝩill at þæir take þann sꝩæin til sin . æina tolf manaða . ok kenne hanum allzkonar smið . en hann ꝩill gæꝩa þæim sꝩa mikit gull sem þæir ꝩærða asatter . Nu sægia þæir dꝩærgarner at þæir munu taka ꝩiðr þæssom sꝩæíní . ok kænna hanom allzkonar haglæik . æf ꝩaðe risi ꝩill gæꝩa þæim ᴍork gullz . ok þat ꝩill hann . ok fær þægar i þæím . ok nu læggia þæir stæfnudag a .xíí. manaða fræste i huærn tima er hann skal koma æptir sꝩæínínum . ok þætta kaup er nu gortt mæð fullnaðe . Uaðe risi fær . nu hæim i . en velænt er æptir . ok næmr smið . ok sꝩa er hann næmr at huætꝩitna smiðar hann er þæir gæra firir hanom . ok sꝩa ꝩal þionar hann dꝩærgonum at þa er faðer hans kœmr æptir hanom at rettom kaupmala þæíra . þa ꝩilia þæir hann æigi braut lata fara . Ok nu bitðia þæir ꝩaða risa at sꝩæínnen skuli þar ꝩæra aðra .xíí. manaða . Ok hælldr en ꝩelænt fare a braut þa ꝩilia þæir gæꝩa aptr þa mork gullz . er þæir toko firir hann . ok ꝩilia þæír kænna hanom halꝩu mæíra haglæik en fyr hæꝩir hann nomet . Ok þænna kost þiggr ꝩaðe risi . ok nu iðrazt dꝩærgarner er þæir skolu sꝩa dyrt kaupa hans þionasto . Nv mæla þeir ꝩið ꝩaða risa oc segia sꝩa ef hann kœmr eigi i rettan stefnodag eftir syni sinom at þa skvlo þeir i leyfi hafvð hans af hoggva . oc þenna kost þiggr ꝩaði risi . oc ꝩill nu heim fara . Nꝩ kallar vaði risi sun sinn ꝩeleŋt til sin oc biðr hann fylgia ser vt af bergino oc sva gerir hann . Nv rœðaz þeir mart við . ꝩaði risi hafði eitt sꝩerð . oc hann tecr þat sꝩerð oc stingr i eitt riskiaʀ sva at ecki kom ꝩp a . þa mælti hann til ꝩeleŋt . ef ec kœm eigi til stemnv þeiʀrar sem nꝩ er mællt ꝩar a milli oc kann þvi nockot at brigða oc ꝩilia dꝩergar þessir hafa lif þitt . þa tac þetta sꝩerð oc ver þec ꝩel oc drengilega betra er þat en vera myrdr af tꝩeim dꝩergom . oc þat ꝩilda ec at frændr ꝩarir segði at ec hefða heldr vp alet svn en dottor þar sem þv ert en ec man eigi sva til ætla at ec koma eptir stefnodag þann er nv er raðinn . Þa skiliaz þeir frændr oc feʀr ꝩaði heim til bva sinna en ꝩelent gengr inn i bergit til dꝩerganna oc nemr nv halfo betr en fyʀr . oc aðr en letti þa kann ꝩelent allan þann hagleic er dꝩergarnir kvnno . Oc þo þionar hann þeim ꝩel oc goð þyckir dꝩeronom
                  dꝩergonom
                   ꝺꝩerono̅
                       dvergunum hans þionasta . en þo afꝩndar þa mioc hverso hagr hann er orðinn . oc þat gera þeir ser i hvg at hann man eigi lengi sins hagleics niota þvi at þeir eigo veð a lifi hans . Nu liðr a þessi tolfmanoðr . þa vill ꝩaði risi fara eftir syni sinom helldr fyʀr en siðaʀr firir þvi at long var leið en hann vill eigi coma eptir stemnvdagenn . Oc heiman feʀr hann oc feʀr nv bæði dagfari oc nattfari oc com þrimr dagom fyʀr en mælt var . oc var nv lvct bergit firir hanom . oc comc hann eigi inn . oc legz niðr eins staðar at bergino oc ꝩill þar biða til þess er vpp er loket berget firir . hanom . En af þeiʀri hinni akafv ferð er hann hafði farit þa var hann mioc moðr orðinn . oc firir þa soc sofnar hann oc sœfr mioc fast oc lengi oc ecki er hann illifr liggr nv sem cominn er oc rytr sva at langt matti heyra oc þa gerir regn sva mikit at fvrða var at . I þesso bili kœmr landskialfti mikill oc leysir or fiallino ofan eina scriðo með ꝩatni oc ꝩiði grioti oc moldo oc mikilli iorðo oc leypr iꝩir risann . oc lætr ꝩaði sva sitt lif . Nꝩ er kominn stemnodagrenn . þa lꝩka dꝩergarnir ꝩpp bergino oc hyggia at ef ꝩaði risi væri kominn eptir syni sinom ꝩelent . Ꝩelent gengr nꝩ ꝩt . scygnir at feðr sinom oc ser hann hvergi . oc gengr i fialzlið oc ser hvar nylꜹpin ꝩar ein scriða . oc kœmr hanom i hvg at sv skriða man firirfarið hafa feðr hans oc ser at eigi er þar gott til hemda at leita oc minniz a hvat faðir hans hafði raðit hanom aðr þeir skilðizt . Hyggr nv at hvar er riskiarrit þat er ꝩaði risi fal sverðit i . oc er riskiarrit vpp gengit alt . Nv þykcir ꝩelent mikill vandi a sino mali faðer hans er nv dꜹðr oc hann sialfr til dꜹða raðinn . Litaz hann nv vm oc ser hvar ꝩp koma sverðzhiolt or iorðvnni . Oc gengr ꝩelent oc kippir ꝩpp sverðino oc ser a oc mælti . hvi man ec þꝩrfa nv at fela mer hit ꝩeʀra . hann ser hvar dvergarnir standa a eino bergi oc siaz ꝩm . gengr ꝩelent vp a oc hefir sverð ꝩndir scꜹti nœckꝩit oc lætr þa eigi sia . Gengr at þeim er hanom ꝩar nærri oc hœggr banahogg oc þvi næst drepr hann baða þa . Nꝩ gengr ꝩelænt inn i bergit oc tekr tol þeiʀra oll oc alt gꝩll oc silfr er hann ma ꝩið fara . Oc eitt ros klyfiar hann af gvlli oc dyrom gripom er dvergarnir atto . oc þo toc hann ser byrði sem mesta feck hann borit ꝩændir nv norð
                  norðr til danmarkar . Uelent hefir nv farit , sem mest ma hann þria daga . þa com hann at a einni mikilli . sꝩ heitir ꝩisara . oc eigi kœmz hann iꝩir ana . En skogr var mikill við ana . oc þar dꝩelst hann ꝩm riðar sakar . en þar var scamt til sioꝩar . Ꝩelent byz þar vm . hann gengr a oc ser hvar stendr eitt mikit tre . oc þat fellir hann til iarðar . siðan bvlar hann isvndr treet oc holar innan . oc þann lꝩt er miori ꝩar oc til limanna horfði lætr hann i koma tol sin oc fe sitt . Oc þar sem digrari var treet lætr hann i ꝩist sina oc dryc oc sialfr feʀr hann þar i oc lycr sva fast oc þett at enskis konar scal hanom granda oc firir glvggana er a varo treno þa setr hann gler . oc sva var ꝩm gort at hann ma þat fra taka þegar hann vill . oc þa er firir var gleret þa com þar eigi inn heldr ꝩatnit en þar sem heilt ꝩar treet . Nꝩ ligr treet ꝩið ana sialfa oc þar innan i ꝩelent með allt sitt fe oc oll sin tol . oc dyr hann sec i þar til er stockrenn ꝩeltr ꝩt a . Þenna stock recr i oc þvi næst i haf oc recr .xviij. dœgr oc kœmr nꝩ stockrinn at landi ꝩm siðir . Einn konongr heitir niðꝩngr hann ræðr firir iꝩtlandi þar sem þioði heitir . oc þat er einn dag at konongs menn roa a sio með strandꝩorpo at fa grœna fiska til konongs borðs . Oc þeir kasta netiom sinom oc drogo at lande . oc ꝩerðr sva þvng strandꝩarpan at ꝩarla fa þeir frvtt
                  flvtt
                   
                       
                    frvtt . Oc nv sia þeir at firir var orðinn stocr . einn fvrðo mikill þann stock flytia þeir til lannz oc a landit oc hyggia s at ꝩandlega hvat tre þetta man vera . þeir finna at treet er telgt ꝩndarlega ꝩel oc þvi hyggia þeir at þat man vera fehirðzla meðr þvi at sva er þvngt oc ꝩel ꝩm . Gera þeir nv mann a konongs fvnd oc biðia at scal til coma at sia þetta tre . oc er konongrenn kom til oc sa stockinn . biðr hann þa til leita oc ꝩita hvat títt er iinnan . Nꝩ hoggva þeir stockenn . oc er ꝩelent finnr hvat þeir gera þa kallar hann a þa oc biðr þa hætta oc segir at maðr er i . Oc er þeir heyra rꜹddena þa hyggia þeir at ꝩera man i fiandinn sialfr i . oc ꝩerða þeir ræddir oc lꜹpa brꜹt allir i stað hverr . Þa lycr ꝩelent vp stockenom oc gengr firir konongenn oc mælti sva . maðr em ec herra en eigi troll . oc gersamlega vil ec biðia yðr at þer gefit mer grið lifs grið oc fear . Konongrenn ser at þetta er maðr friðr oc eigi skelmir þo at vndarlega hefði þingat comet . Gefr hann hanom grið oc fe hans allo . Nv tecr ꝩelent tol sin oc fe oc hirðir leynilega i iarðo niðri alt saman oc stockinn . Oc þetta ser einn konongsriddari en sa heitir reginn . Nu er ꝩelent með Niðꝩngi konongi oc er vel ꝩirðr oc kvrteis sveinn er hann . oc þat er hans þionosta at hann ꝩarðveitir þria knifa er liggia skvlo a konongs borði oc firir sialfom konongenom . þa er hann mataz . Oc er hann hefir þar dꝩalz eina tolf manaðar . þa er þat einn dag at ꝩelent gengr til sioꝩar oc vill þva knifa konongs oc fægia . Hann fellir niðr or hendi ser einn hinn bazta knif er konongr atti oc vt i sioenn þar sem sꝩa var diꝩpt at engi ꝩar ꝩan at . Nv gengr ꝩelent heim oc ætlar at konongi man illa þyckia er hans knifi ꝩar tapað . Oc nv mælez hann ꝩið einn saman . ꝩist matta ec mikill ættleri ꝩerða oc fatt tyr mer at ec se kominn af goðom ættom . Nv var ec kominn i þionasto með goðom konongi oc feck hann mer litla þionasto oc ꝩildi hann sva min freista oc ꝩæri þess von ef hann sæ at ec gætta ꝩel hins litla at hann mꝩndi hvgsa at ec ꝩarꝩeitta
                  ꝩarðꝩeitta sva hino meira ef mer ꝩæri i hendr fengit . oc mvndi ec þaðan af noccora ꝩpreist fa en þat er ec skyldi nv þionat hafa hit litla . þa gleymða ec þvi . oc man hveʀr maðr kalla mec fol . Smiðr noccoʀr var með niðvngi konongi . hann heitir amilias hann smiðar kononge alt er or iarni ma gera . Ꝩelent gengr til smiðio Amilias . en hann var eigi i firir þvi at hann hafði gengit at snæða oc sꝩeinar hans með hanom . Ꝩelent sezt þar til smiðar oc gerir einn knif oc siðan slær hann einn nagla meðr þrimr ryggiom oc leggr a steðiann en engi maðr sa iamꝩel smiðat hvarki aðr ne siðan . oc allri smið hefir ꝩelent lokit aðr en Amilias komi . Ꝩelent kœmr a konongs fvnd oc stendr firir konongs borði nv sem fyʀr oc þionar oc lætr sem ecki se i orðet . Konongr tecr einn knif er la firir hanom oc sneið með einn similiesleif oc beit isvndr leifinn oc sva mikit af borðino sem knifrenn toc . kononginom . þotti ꝩndarlect hvi þetta iarn matti sva hvast ꝩerða oc mælti til ꝩelenz . hveʀr man gert hafa þenna knif . Ꝩelent svaraði . hveʀr mvn gort hafa nema Amilias smiðr yðar er alla yðra knifa hefir gort oc alt þat annat er þer latið smiða . Amilias heyrði ꝩiðrœðo þeiʀra oc svaraði . herra ec hefi gort þenna knif oc engan knif
                  smið hafi þer annan en mec einn . alt at gera þat er þv ꝩillt . þa svaraði konongrenn aldregi sa ec enn iamgott iarn koma or þinni hendi sem þetta er oc hveʀr sem þenna knif hefir gort þa gerðir þv hann aldregi . Þa leit niðvngr konongr til ꝩelent oc mælti hefir þv eigi gort þenna knif . hann svaraði . sva man vera heʀra sem amilias segir hann man gort hafa . þa svaraði konongr . Ef þv segir eigi satt til þa hefir þv mina reiði . þa mælti ꝩelent . yðra reiði ꝩil ec eigi hafa ef ec ma sialfr raða oc segir hanom hverso hann tyndi knifinom oc hꝩerso hann gerði annan i staðinn . þa mælti konongr . þat grvnaði mec at eigi mvndi Amilias hafa gort iamgoða smið . oc aldregi fyʀr sa ec iamgoðan knif sem sia er . Amilias matti eigi þegia . heʀra ꝩera kann at ꝩelent hafi gort þenna knif er sva goðr er sem þer segit . enda kann oc vera at ec kvnna at gera eigi veʀra smiði en þetta er . Oc aldrigi vil ec þat ꝩita a mic at hans smið er betri en min . oc reyna vil ec aðr ockarn hagleic aðr en ec vil ohagari heita en ꝩelent . Uelent svaraði fatt kann ec at gera i hagleic en þat sem ec kann þa spari ec eigi at ꝩit reynim ockra smið . Ger þv einn lvt en ec mvn annan oc ma þa vita hvaʀr betri er . Amilias mælti . þar vm vil ec ꝩeðia . þa svaraði ꝩelent . ecki hefi ec fe mikit en þo mego við nocqvot við setia ef þer syniz . þa svaraði Amilias . þo at þv hafir eigi fe til . þa legg við hafvð þitt en ec legg i moti mitt haꝩvð . sa skal annars haꝩꝩð af hogꝩa er hagari er . Ꝩelent mælti set til sva mikit sem þv vilt oc ger þat sem þv kannt bæzt . eða hvat vill smiða eða hverso fam við þetta reynt . þa svaraði Amilias . þv kannt
                  scallt gera eitt sverð sem þꝩ kannt bæzt en ec man gera hialm oc brynio oc brynhosor . Nu meðr þvi at þitt sverð bitr þessi ꝩapn sva at mik skeinir nocqvot . þa scall af hoggva mitt hoꝩvð . En ef þit sverð bitr eigi min vapn þa iꝩaz þv aldregi vm þat at ec heꝩi at ꝩiso þitt lif af þer . Ꝩelent mælti . þat vil ec giarna . tac eigi aptr orð þin . oc halt þat sem þv mælir . þa mælte amilias . ec vil fa mer ꝩarzlomann at eigi verði þetta mal logrinnt firir mer er ec mæli . En til þess vvrðo tꝩeir riddarar hinir ꝩaskasto or konongs hirð þeir er ꝩisso heilagleic
                  hagleic Amilias . Amilias mælti til ꝩelent hvar ero þinir ꝩarzlomenn . Ꝩelent svaraði eigi veit ec hveʀ varða man firir mec er engi ꝩeit hvat ec kann at gera er ec em her okvnnigr allom mannom i þesso landi . Þa mælti konongr sialfr . ꝩel hefir hann gort allt þat sem hann hefir smiðat oc kœmr hanom i hvg hverso stockinn rac oc hverso vel vm var buit oc með mikilli vel . oc segir at heldr en engi verði hans ꝩarzlomaðr þa vill hann sialfr ꝩarða firir hann . Oc a þessa leið festa þeir sitt handsal at niðvngr kon
                ongr geck i ꝩarzlo firir ꝩelent oc tꝩeir riddarar firir amelias . Oc þann hinn sama dag gengr Amelias til smiðio sinnar oc allir hans sꝩeinar . Efnar til smiðar oc lætr sva ganga alla tolf manaðr . En velent þionar hvern dag firir konongs borði oc lætr sem hann hafi ecki ꝩetta spꝩrt . oc a þessa leið liðr vt annat misserit . Nv er þat einn dag at konongr spyʀr hverso ꝩelent ꝩill leysa ꝩeðian hans eða nær hann ꝩill efna til smiðar . Ꝩelent svaraði . heʀra sva sem þer leggit rað til . En ec vilda konongr at þer letit gera mer smiðiohvs er ec scal smiða i . oc sva er gort sem hann mælti . Nv er smiðian er bꝩen þa gengr ꝩelent þingat sem hann hirti tol sin oc fe . Nꝩ er vpp brotinn stocrinn oc brot tekin tolen oc allt feet . hanom þyckir nv allilla . oc kom i hvg at einn maðr sa hvar hann fal sin tol oc þat ꝩeit hann at sa man tekit hafa . en eigi ꝩeit hann namn hans . þa gengr ꝩelent til konongs oc segir hanom allan atbꝩrð . kononge þyckir nv illa oc spyʀr ef ꝩelent man kenna manninn eða eigi . hann segir sva heʀra kenna man ec hann en eigi ꝩeit ec namn hans . þa lætr konongr stemna þing byðr at þar scal coma hveʀr maðr er i hans er . oc til hans orða spyʀr . oc þetta boð kœmr i hꝩers mannz garð i iutlandi oc allom þyckir ꝩndarleg þessor þingstefna . oc engi veit hverio gegnir . Nv var þinget sett þa gengr ꝩelent firir hꝩern mann er a ꝩar þingino . oc hyggr at ef hann kenni þann mann er tekit hefir tol hans oc gvll oc aðra gripi . Ꝩelent finnr eigi þann mann oc engan hanom likan . oc segir sva bvet kononge . Kononge þyckir nv illa oc mælti til ꝩelentz . miclo kanntv minna fagnað en ec hvgða oc þat ꝩæri maclect at þvngr fiotuʀr lægi a þinom fotom . þꝩ hefir mec sarlega spottat . Stemda ec þing firir þinar sakar oc er nu her kominn hveʀr maðr er i riki er oc her man sa kominn ꝩera er þin tol hefir tekit oc annan fearlꝩt . en þv kennir hann aldregi oc ert fol eitt . Gengr nv konongr af þingi oc alt folc annat með hanom . Nv þyckir velent allilla latit gvllet oc tol sin oc fengit reiði konongs . Oc noccoʀi stvndo siðar þa gerir ꝩelent eina smið oc þat var manlikan gort sem likast manni . oc har a hofði . þa gengr ꝩelent heim til hallar konongs eitt kꝩeld oc setr þat manlikan i eina þar sem konongr geck til kamars en siðan gengr ꝩelent inn i oc þionar sem aðrir sꝩeinar . Nꝩ uill konongr vt ganga oc allir hans menn oc þa beʀr ꝩelent kerti firir konongi . nv litr konongrenn til hœgre handar ser oc mælti til licneski-
                onnar . Heill þv oc vel cominn minn hinn goði ꝩinr reginn . hvi feʀr þv sva ꝩti einn saman eða nær comtu eða hꝩerso fors þer at minna erenda er ec senda þec i . þa mælti ꝩelent . heʀra dramblatr man sia maðr vera oc engo man hann yðr svara . ec gerða þetta likneski eptir minni mino oc sva heitir maðrinn sa heʀra er tok min smiðartol oc gvll . þa mælti konongrenn eigi ꝩar þess ꝩon at þv mvndir hann her finna ec senda til sꝩiþioðar minna skyldra erenda oc vist ertv hagr maðr oc listvgr oc goðr maðr ert . Nv fæ ec þegar tol þin oc fe ef hann hefir tekit . oc bœta scal ec þat er ec mælta illom orðom ꝩiðr þec . Nꝩ kœmr reginn heim oc sendir konongr hanom boð oc kœm
                  kœmr hann a konongs fvnd oc spyʀr hann at konongrenn ef ʀeginn hafi tekit tol oc fe ꝩelentz . Oc hann gengr við oc sagði at hann gerði firir gamans sakar . oc nv fær ꝩelent tol sin oc fe . oc hann stendr nv hvern dag oc þionar konongi oc liðr sva fiora manaðr . Oc er þessi stꝩnd er liðin þa spyʀr konongr hvi ꝩelent vill ecki smiða sem hann hefir ꝩeðiat . hann segir sva þegar man ec smiða er yðr syniz oc þer leggit rað til . Mer syniz sva segir konongr sem þer liggi mikit við oc þv att at skipta ꝩið hagan mann oc illan i . far nv oc smiða oc freista þin . Uelent gengr nv til smiðio oc setz til smiðar oc gerir eitt sverð .vij. daga . oc hinn siꜹnda dag þa com konongr sialfr til hans oc heꝩir ꝩelent nv algort eitt sverð þat er aldregi þottiz konongr hafa set ꝩænna ne bitrlegra . Nv gengr velent oc konongr með hanom til ar einnar þa tecr ꝩelent einn þofa þvers fotar þiꝩckan oc kastar i ana oc lætr reka firir strꜹmi oc setr sꝩez eggina
                  sꝩerz eggina i ana oc hꝩerfir moti strꜹminom oc recr þoꝩann at sꝩerðino oc tecr eggin isꝩndr þoꝩann . þa mælti konongr . þetta er gott sꝩerð oc þetta vill hann sialfr bera . þa mælti ꝩelent . þetta er ecki mioc gott sverð oc miclo scal þat betra vera aðr en ec letta . konongr gengr til hallar sinnar oc er hann katr . Uelent feʀr nv til smiðio oc tecr eina þel oc þelar þetta sꝩerð alt isvndr i sꝩarf eitt . Nꝩ tecr hann svarfit oc blandar ꝩið miol . oc þa tecr hann alifvgla oc sꝩeltir þria daga oc þa tecr hann miolet oc gefr fꝩglonꝩm at eta . þa tecr hann fvglana savr saꝩr oc lætr coma i afl oc fellir oc ꝩellr nꝩ or iarnino alt þat er deigt ꝩar i . Oc þar af gerir hann eitt sverð oc er þetta minna en hit fyʀra . Nv er albvit er sverðit . þa kœmr konongr til ꝩelentz oc þegar er hann ser sꝩerðit þa vill hann sialfr brꜹt hafa . oc aldregi kveðr hann betra grip faz ne finnaz en þat sverð . Þa mælti ꝩelent . heʀra þetta er gott sverð oc enn scal þat betra ꝩera . Ganga þeir nv til arennar . kastar ꝩelent þofa firir sꝩerðit tꝩeggia feta þiꝩckan oc tecr þetta sꝩerð svndr þoꝩann sem hit fyʀa . Oc konongr segir at ei man fa gort betra sꝩerð þo at ꝩið leiti . Ꝩelent segir at hann scal gera þat halfo betra . kononge likar þetta vel oc gengr heim til hallar sinnar oc er glaðr . Ꝩelent feʀr til smiðio sinnar oc þelar þetta sꝩerð allt i sꝩndr oc feʀr a samo lund með sem fyʀr hafði hann farit . Oc þa er liðnar ero þriar ꝩicꝩr þa hefir ꝩelent gort eitt sꝩerð skygt oc merct gvlli oc hialtat fagr
                  fagrt . Nꝩ kœmr konongr til ꝩelent oc ser sꝩerðit oc þyckiz hann aldregi hafa sett betra sꝩerð ne bitrlegra en þetta er . Oc þetta er skaplega mikit sꝩerð en hin varo meiri en lagi gegndi er fyʀr hafði hann gort . Nv ganga þeir til arennar . oc heꝩir ꝩelent i hendi ser einn þoꝩa þriggia feta þiꝩckan . oc sva langan oc kastar i ana oc þesso sverði heldr hann kyʀro i . oc recr þoꝩann at sverzegginni oc tecr svndr þofann iamslett sem sialfan strꜹminn . Þa mælti niðongr konongr . þo  at leiti vm alla ꝩerold þa man eigi finnaz iamgott sverð sem þetta er . oc þetta sverð scal ec haꝩa hvert sinni er ec skal beriaz við mina oꝩini . Uelent svaraði þessa sverz ann ec engom manni at niota nema yðr heʀra ef noccorr fengr er i . En ec scal bva fyrst at fetlom oc vmgerð allri oc fa yðr siðan sverðit . konongr vill at sva se . oc gengr heim til hallar sinnar oc er katr . Ꝩelent feʀr ismiðio sina oc sez til smiðar oc gerer annat sꝩerð sva lict hino at engi maðr kennir hvart firir annat . Ꝩelent skytr hino goða sverði ꝩndir smiðbelgi sina oc mælti sva . ligg þv þar mimꝩngr . hverr veit nema þin þyrfi enn aðr en lvki . Uelent hefir nv lokit allri sinni smið oc stendr nv hvern dag firir konongs borði oc þionar alt til stemnodags . Nv er comenn stemnodagrenn oc þegar arla vm morgonenn þa tecr amelias sinar brynhosor oc spennir a sec oc gengr ꝩt a torg oc skemti ser oc synir sec þa mælto þat allir menn er hann sa at aldregi sa iamgoða isarn sem þessor var . þat var allt tvigort oc forkvnna
                  forkvnnar vel smiðat . Oc þa er at liðr dagvrðarmali þa steypir hann a sec brynio sinni hon er rum oc sið oc oll tvigor . oc sva gengr hann til konongs borðz oc þyckiz engi maðr hafa set betra ꝩapn i einni brynio en i þessi . Nꝩ er amelias catr oc glaðr oc rosar ser mioc oc sinom ꝩapnom . Oc þa er Amelias kœmr firir borð konongsens þa setr hann hialm a ser sa er vel scygðr oc fvrðo mikill oc þiꝩcr . oc kononge synaz vel þessor ꝩapn . Oc þa er konongr var mettr oc borð ꝩaro brotto . þa gengr amelias ꝩt a einn ꝩoll oc þar stendr einn stoll oc þar setz hann a . Nv gengr konongr ꝩt oc allir hans menn með hanom oc sva ꝩelent . nv læz amelias vera bꝩinn at reyna ꝩeðian sina . Þa gengr ꝩelent til smiðio sinnar . oc tecr sꝩerðit mimꝩng oc gengr aptr til konongs oc hefir sꝩerðit brꝩgðit . Nv gengr ꝩelent a stolenom þar sem firir sat amelias oc setr sꝩerðzeggina a hialminn oc mælir við Amelias oc spyʀr ef hann kennir . þa svaraði Amelias hogg til af ollo afli oc lat sem þess mvnir þv ꝩiðr þvrfa ef lyða scal . Nv þrystir ꝩelent sva fast sꝩerðino oc dregr ꝩið at svndr nam hialminn oc haꝩvðit oc bryniona oc bvkinn alt til beltistaðar oc lycr sva lifdagom Amelias . Nv mælti margr maðr a þessa lꝩnd . at þar sem maðr setr dramb sitt hæst at þat kann lægst at leggiaz . Nv biðr konongr at ꝩelent scal fa hanom sverðit oc sialfr vill konongr þat brot bera Þa svaraði Ꝩelent . ec verð at taca aðr heʀra ꝩmgerðina er heima liggr ismiðiꝩnni oc vil ec fa yðr alt saman oc þat likar kononge allꝩel . Nv gengr ꝩelent til smiðionnar oc kastar mimꝩngi vndir smiðbelgi sina oc tecr hitt annat sꝩerðit oc skytr i ꝩmgerðina oc gengr oc fœrir konongenom . Oc þat hygr nv konongr at þat hit sama sverð se er ꝩelent heꝩir þetta frægðarꝩerc með ꝩnnit . oc hygs konongr nꝩ hafa þa gersimi er aldregi man meiri finnaz þo at leiti vm alla ꝩerold . Nv liðr sva vm rið . Niðvngr konongr sitr nv i riki oc með hanom Ꝩelent hinn agæti smiðr er ꝩær-
                ingiar kalla ꝩolond . hann smiðar konongi allzkyns gersimar af gvlli oc silfri oc af hꝩeriom lvt er smiða ma . Ꝩelent er sꝩa frægr ꝩm alla norðrhalfo heimsins at sva þyckiaz allir menn mega mest lofa hans hagleic at hveria þa smið er betr er gor en annat smiði . at sa er ꝩolꝩndr at hagleic er gort heꝩir . Ꝩelent er með niðvngi kononge i goðo iꝩirlæti oc mikilli sœmð oc allra manna hagaztr oc ꝩiðfrægaztr . Einn dag er niðvngr konongr sitr iꝩir borðom þa coma menn firir konong oc sagðo hanom at heʀr mikill for i hans oc hafðo mikinn skaða gort . Niðvngr konongr samnar liði oc flytr herinn fim daga aðr en þeir fynniz . Oc vm qveldit er konongr hafði sett landtiold sin þa kœmr hanom i hvg at heima ligr sigrsteinn hans . En þat ꝩar i þann tima at konongar atto svmir stein þann er sv var nattvra at . at hveʀr feck sigr er hafði a ser . oc gerðo þeir þat hellzt er oʀrostomenn varo . eða vandræði atto eða kappar þottꝩz . En þat veit ec eigi hvart þat var af nattvro sialfs steinsens eða olli atrvnaðr sa er þeir hafðo a steininom . En þetta þyckir konongi allilla er heima liggr sigrsteinn hans . oc lætr kalla til sin raðamenn sina oc ꝩirctaꝩini oc segir at hann vill gefa þeim halft riki sitt oc þar með dottor sina er kœmi steininom til hans aðr en sol ꝩæri i ꜹstri ꝩm morgoninn eptir . Margir ꝩaro fvsir til ferðarennar en faer treystaz at ferðenni mꝩndo aleiðis coma a sva skamri stꝩndo sem til var geꝩen oc liðr nv at kꝩeldi . Nv ser konongr at engi vill til raða ferðarennar oc kallaði til sin ꝩelent oc mælti þv hinn goði ꝩin minn ꝩelent ꝩill fara þessa ferð . þa mælti velent . heʀra at yðro raði ꝩil ec fara ef þer ꝩilit hefna
                  efna þat sem heitið . þa mælti konongrenn . alt skvlum ꝩer þat ꝩel gera er ꝩer haꝩvm mælt . Nv riðr Ꝩelent a goða hesti skemmingi hann hafði fengit þann goða hest sꝩnnan af rossastoði þꝩi er stꝩdaʀr hinn gamli oc fyʀr ꝩar fra sagt hafði at ꝩarðꝩeita . En sa hestr ꝩar sva skiotr sem fꝩgl fliꝩgandi oc alla ꝩega mikill oc friðr . UElent riðr nv i brot ꝩm nottina oc feʀr þat a eino dœgri er konongrenn hafði flvtt herinn fim daga . Hann kœmr ꝩm miðia nott firir borgena oc fær sigrsteininn . oc riðr nꝩ aptr oc kœmr inand landtialdom konongs aðr en sol ꝩæri i ꜹstri . Nv læt
                  lætr ꝩelent bꝩrdia hest sinn skemming . þa coma i mot hanom .ꝩij. menn oc foro at brynna hestom fra konongs landtialdom . Þeiʀra hofðingi var konongsens drotseti . riða þeir a moti ꝩelent oc fagna hanom ꝩel oc hann þeim . þa mælti drotsetinn . Minn hinn goði vin hefir þv her sigrsteininn . ꝩist er tv olicr orðinn aðrom mannom vm flesta alla lvti er þv comt þessari ferð aleiðis a sva scamri stvndo . Ꝩelent svaraði . þat ꝩæntir mec at ec hafa steiŋinn oc leyst þyckiomc ec hafa þeta
                  þetta erendi sem ec kvnna bezt . þa mælti drotsetinn fa mer sigr sigrsteininn . oc ꝩil ec fœra kongenom . en ec man gefa þer i moti gvll oc silfr sva sem kꝩeðr a . Ꝩelent sꝩaraði drottsetanom . Þu mættir eigi ꝩeʀr hafa farit þessa ferð en ec oc eigi trꝩi ec at þv fair steininn af minni hendi . Og engi kꝩrteisi er at beiðaz slicra lꝩta með þꝩi at annaʀr hefir steininn sottan oc meðr þvi at slikir lꝩtir liggia ꝩið sem her liggia ꝩið . þa mælti drotsetinn . dꝩlenn er tꝩ at þer er þv hygs fa mvno konongsdottor . smiðr einn litill firir þer . er þeir hafa eigi fengit er af beztom ættom ero i landi þesso . Enða scallt þat hafa er þer er ohaglegra . takit nv minir menn oc bregðit sꝩerðom oc skal hann nv lata sigrsteininn oc þar með lifit . Nꝩ sœkia þeir at hanom en hann brigðr sꝩerði sino mimꝩngi oc hœggr til sialfs drotsetans a hialminn oc isꝩndr hafvðit sva at hann fell dꜹðr a iorð . oc nv flyia hinir sex er eptir ero . Ꝩelent kœmr nv a fvnd . oc fœrir hanom sigrsteininn . hann fagnar hanom ꝩel . Nꝩ segir ꝩelent kononge allan atbꝩrð a sinni ferð oc þat at hann hafði drepit drotsetann . þa mælti konongrenn . haf þar firir micla oþocc . þv hefir drepit minn hinn bazta oc hinn kærasta þionastomann . oc ꝩærð a brꜹto sem skiotast mat oc kom aldregi i ꜹgsyn mer siðan . oc ef þꝩ feʀr nv eigi a . þa læt ec þec ꝩp festa oc scal tꝩ deyia sem hinn versti þiofr . Uelent feʀr nv ifra konongi oc mælir þetta slikar sakir mat nv konongr gefa mer firir þvi at þv villt at ockaʀr kꜹpmali slitni . en eigi man allom ꝩel at þvi getaz þo at mer kvnni eccki mislika ꝩm þetta mal . Gengr nꝩ ꝩelent fra kononge með osœmð . Oc nꝩ þenna hinn sama dag motaz
                  mœtaz þeir niðvngr konongr oc ꝩikingarnir oc beriaz oc fær niðꝩngr konongr sigr . oc reinsar landit oc friðar oc feʀr heim með miclom ꝩeg . oc þyckiz nv hafa ꝩel arnat . sem ꝩar . oc liðr sva ꝩm riðar sakir . at engi maðr ꝩeit hvar ꝩelent ꝩar kominn . en niðꝩngr konongr er heima i sino riki . Uelent likar nv allilla fengit nv konongs reiði oc sialfr er hann friðlꜹss hyggr nꝩ til hemda feʀr nv eitt sinni til konongsgarðz a oc torkenniz . oc ꝩændir til steikarahvss oc kallaz einn steikari oc setz hann ꝩið oc steikir mat oc syðr með aðrom steikarom . Nꝩ coma sendingar firir konong oc iꝩngfrꝩ . þa tecr hon ein knif oc stangar með eitt stycki er ligg
                  liggr a diski firir henni . En sv ꝩar nattvra at knifinom . at þegar er nocqvat var oreint i þa song i knifsheptino . Nv fiðr iꝩngfrv at sꝩic ero gor i matinn oc segir nꝩ feðr sinom . hann ꝩerðr nv reiðr oc lætr leita eptir manninom . Oc nv finn
                  finnz ꝩelent oc er nꝩ leiddr firir konong . en konongr mælir sꝩa . eigi scallt ꝩelent lif þitt lata firir hagleics þins sakir þo at þꝩ hafir illa gort oc er hann nv settr firir konong . Konongr lætr skera isvndr sinvrnar i baðom fotom hans þęr er framan liggia a beinom i hans oc þær er i framan lago oc sva firir ofan hælbeinit hasinarnar . Oc sva lengi sem ꝩelent lifði siðan . þa varo hanom baðir fœtr onytir til gango . Ꝩelent liggr nv i konongsgarði illa haldinn . Nv mælir hann til konongs eitt sinni . heʀra sagði hann . ꝩel skal ec þat ꝩirða firir þer er þv lezt svndr skera sinor i fotom minom firir þvi at ec hafða yrit til gort . oc nv ma ec aldregi við þec skiliaz meðan mitt lif er oc eigi vil ec þo at ec mætta . þa mælti konongr . ꝩist skal ec þat vel lꜹna þer oc iꝩirbœta ꝩiðr þec oc ꝩil ec gefa þer gvll oc silfr sva sem þꝩ beiðiz . konongr lætr gera eina smiðio oc þangat er ꝩelent flꝩttr . Nꝩ sitr ꝩelent oc smiðar konongi hvern dag af gvlli oc af silfri oc af hꝩeriom lꝩt aðrom er smiða ma . Nꝩ likar konongenom ꝩel þetta rað at ꝩelent ma nꝩ eigi brꜹt komaz oc þyckiz hann nv vel vm hafa raðit . Niðvngr konongr a fiogor born . þria sꝩno oc eina dottor . Þat er einn dag at synir niðꝩngs konongs tꝩeir hinir yngsto gengo til smiðio ꝩelent með boga sina oc biðia hann smiða ser scot . En ꝩelent segir at hann a eigi tom at . oc þo segir ꝩelent at þit set born konongs þa vil ec engan lꝩt ycr smiða firir ꝩilia faðor yckars oc boð oc þat sem hann sendi mer orð til i . En ef þit ꝩilit at ec smiði ycr noccorn lꝩt . þa skvlo þit ꝩeita mer mina bœn fyʀri en sv er allitil . þeir spyria hꝩer sꝩ ꝩæri . Ꝩel
                ent mælir at þeir skvlo ganga ofgir til smiðionnar þegar snior ꝩæri nyfallinn . En sꝩeinarnir hirða aldregi hvart þeir ganga ofgir eða rettir . en þetta hefir ꝩm ꝩetrinn ꝩeret . Oc þa samo nott eptir fell snior oc vm morgeninn eptir coma konongssynir til smiðio firir sol oc haꝩa sva farit sem ꝩelent bꜹð þeim . oc biðia nꝩ ꝩelent smiða . Velent lætr oc sic þa ecki til dꝩelia . Nꝩ lætr ꝩelent aptr hvrðina sem fastazt en siðan drepr hann sꝩeininn hvarntꝩeggia oc skytr ꝩndir smiðbelgi sina i eina diꝩpa . þenna dag ero horfnir konongssynir . oc ꝩeit engi hꝩert þeir hafa gengnir ꝩerit . konongr hyggr at þeir mvno farit hafa i skog at ꝩeiða fvgla oc dyr . eða i at fiskafangi . oc þa er til borða scal ganga þa er þeiʀra leitat oc finnaz þeir eigi . Nv er comit til ꝩeletz
                  ꝩelentz oc spꝩrt ef þeir hefði þar komit ꝩelent sagði at þeir como þar oc i gengo þeir þeir heðan oc sia kꝩaz hann þa a er þeir gengo heim til konongs hallar . En boga sina hafðo þeir her oc scot oc liklegazt þycki mer at þeir hafi i farit segir hann . Nꝩ fara þeir heim oc sia þeir at fotspor sꝩeinanna horfa heimleiðis oc heꝩir engi maðr grvn a ꝩelent ꝩm þetta mal . Konongr lætr leita svna sinna marga daga oc finnaz þeir aldregi . Nv leiðiz allom at leita þeiʀra lengr oc þyckir konongi þat liclegast at þeir mvno fara i oc mvno dyr grandat þeim hafa eða sior hafi grandat þeim ef þeir hafa ifioro gengit oc er margs ꝩm þat gezt oc aldregi þess er ꝩar . En ꝩelent hafði hvgsat þo þa sꝩiꝩirðing oc scom er hanom var gor firir þvi at eigi scorti grimleikinn með hanom enda ꝩaro allopr tilbrigðin . Oc þottiz hann nꝩ hafa hemt sin nocqvat nær sem meiʀr verðr eða eigi . Nꝩ tecr ꝩelent sꝩeinana oc skefr alt holdit af beinonꝩm oc siðan tecr hann þeiʀra hꜹsa oc byr gvlli oc silfri oc gerir af tvꜹ mikil borðker . oc af herðarbloðom gerer hann oleysla oc af miaðmarbeinom þeʀiʀa oc byr gvlli oc silfri . Af sꝩmom beinom þeiʀra gerir hann knifahefti . en af svmꝩm blaspipor . af svmom lycla . en af svmom kertistikvr er standa scvlo a konongs borði . Oc af hverio þeiʀra beini gerir hann nocqvat til borðbꝩnaðar oc þetta ꝩæri storar gersimar ef eigi ꝩæri með sva storom sꝩikom oc flærðom sem var . Oc þa ero þessar gersimar ꝩppi er konongr hefir flesta rika menn i boði sino . Sꝩa bar at eitt sinn at konongs dottir oc hennar fylgismær með henni ꝩaro gengnar ꝩt i sinn . at jꝩngfrv brꜹt svndr sinn hinn bezta gvllring sva at engo var nytr . Oc þetta þorir hon eigi at segia sinom feðr eða mœðr . oc nv spyʀr hon meyna hvat til raðs væri er sva illa hefir til tekiz . þa svaraði mærin . ꝩelent mvn bœta þetta litla rið . Oc þetta þyckir þeim baðom rað . Nv gengr mærin til smiðio ꝩelentz oc segir at hennar iꝩngfrv sendir hana þangat með sinn ring at hann scal bœta . Ꝩelent svarar oc segir at ecki þorir hann at smiða fyʀir ꝩtan konongsens boð enskiskonar smið . Mærin segir sva eigi mvn konongenom illa þyckia þo at þv smiðir þat sem iꝩngfrꝩ biðr oc ꝩel mat gera þenna lvt firir hennar sakir . hon vill eigi syna þenna ring sinom feðr ne mœðr fyʀr en bœttr er . oc heꝩir þv þa micla þoct
                  þokk firir en konongrenn man gialda þer vingan i moti þegar hann ꝩeit . Ꝩelent svaraði . Ecki man ec hafa þina ꝩarzlo þar til . en ef hon kœmr siolf hingat þa geri ec sem mer syniz . Mærin gengr heim oc segir konongsdottꝩr at ꝩelent ꝩill eigi smiða fyʀr en hon kœmr siolf til hans . en hon segir at eigi skal þat firir standa . ef hanom er þa betra at smiða en aðr . oc a goðs ꝩæntir hann af mer ef hann gerir þetta eigi . Konongsdottir gengr i brot oc baðar þær oc hitta ꝩelent . Nv kœmr konongsdottir i oc biðr ꝩelent bœta ringinn en hann segir at fyʀr ꝩill hann annat smiða . lætr ꝩelent aptr hvrðina sem fastazt oc legz hia konongsdottor . Oc er þat er syst bœtir hann ringinn aðr en þꜹ skiliz oc er þa miklo betr en aðr en brotinn ꝩæri oc þesso leyna þꜹ bæði vm rið at sva haꝩe at boret . J þenna tima kœm
                  kœmr hinn vngi egill til hirðar niðꝩngs konongs broðir ꝩelentz . firir þvi at ꝩelent hafði hanom orð sent . egill er allra manna friðaztr . Oc einn lvt heꝩir hann firir alla menn fram hann skytr betr af handboga en engi maðr annaʀr . konongr tecr ꝩel við hanom oc er egill þar langar riðir . konongr vill reyna hvart egill skytr sva vel sem sagt er eða eigi . hann lætr taka svn egils þreꝩetran . oc lætr leggia eitt epli a hanom . oc bað egil skiota sva at eigi fœri firir oꝩan haꝩvðit ne ꝩinstra veg ne hœgra ꝩeg . eplit eitt skyldi hann hœꝩa en ecki var hanom firirboðit at skiota sveininn firir þvi at þat þottiz hann vita at þat mvndi hann firir engan mun gera ef hann mætti sialfr raða . oc einni aro skildi hann skiota en eigi fleirom . Egill tecr þriar orꝩar oc strycr fiðrit a oc legr a streng oc skytr a i mitt eplið . hafði oren brot með ser halft eplit oc kom alt i senn a iorð . þetta frægðarskot heꝩer lengi ꝩppi ꝩerit oc mikit finnz konongenom vm hann oc allra manna er hann frægiaztr oc þenna kalla menn olrvnaregil Niðvngr konongr spyʀr egil hvi hann toc þriar orfar með þvi at ein var til skilð at skiota með . Egill sꝩaraði . heʀra sagði hann . eigi vil ec livga at yðr . ef ec hefdða lostið sveininn með einni orenni þa hafða ec yðr þessar tꝩær ætlat . En konongrenn ꝩirdi þat ꝩel firir hanom . oc þotti allom hann diarflega mæla . Nv heꝩir ꝩelent hemt sinnar sꝩiꝩirðingar oc nv ꝩeit hann ef þetta kœmr ꝩpp at kon
                ongr lætr drepa hann . Nv kalla
                  kallar ꝩelent til sin egil broðor sinn oc biðr scal coma iꝩngfrꝩ a ꝩið hann oc sva gerir hann . Nv hittaz þꜹ oc talaz við marga lvti sin a milli oc þat kœmr i þeiʀra rœðo at velent ꝩill enga cono eiga nema konongs dottor . en hon segir at hon vill engan mann eiga annan en ꝩelent . oc þetta likar þeim baðom vel . þa mælti ꝩelent til hennar i fyndi þa hefi ec skipt ocrom clæðom oc þat ꝩæntir mec at þv mvnt fœða eitt barn oc likari þicki mer at þat mvn vera sꝩn . En þat scallt segia hanom ef ec finn hann eigi . at ec hefi gort hanom ꝩapn . oc hevi ec þar hirt sem vatn gengr inn en ꝩindr ꝩt . en þat ꝩar þar sem hann kœldi afl sinn . nv skiliaz þꜹ . Þat er eitt sinn at ꝩelent biðr egil broðor sinn fa ser allar fiaðrar bæði storar oc smar . oc segir at hann ꝩill gera ser einn flygil . Egill feʀr i scog oc ꝩeiðir allzkyns fvgla oc fær ꝩelent . Nv gerer ꝩelent einn flygil en þa er goʀ var þa er þvi likazt sem fiaðrhamr vęri fleginn af grip eða af gambr . eða af þeim fvgl er strvz heitir . Nꝩ biðr ꝩelent egil fara i þar sem firir ꝩar gort . oc fliꝩga oc freista ef dygði . þa mælti egill . hverso scal ec ꝩp hefiaz eða fliꝩga eða niðr setiaz . þa mælti ꝩelent . þv scalt hefiaz i mot ꝩindi . oc fliꝩga skallt bæði hatt oc langt . en setiaz scallt firir ꝩindi . þa feʀr egill i fiaðrhaminn oc flygr ꝩp i sva letlega sem hinn fimazti fvgl oc þa er hann skal setiazt þa steypiz hann hofðino til iarðar oc feʀr akaflega til iarðarennar . ok nalega veit hann ecki til sin sva þꜹt at hans eyrom oc þvnnꝩangom . Nv mælti ꝩelent seg mer egill
                  egil broðir var noccoro nytr þessi flygill . Þa mælti egill ꝩæri sva gott at setiaz með hann sem at fliꝩga ꝩar þa væra ec nv a aðro landi oc aldrigi fengir þv hann siðan . Ꝩelent mælti ec skal bœta vm þat sem a . þa feʀr ꝩelent i fiaðrhaminn við atbeina egils broðor sins . oc feʀr vp a hvs eitt oc hefs vp i lopt oc męlti . Rangt sagða ec þer þa er ec bað þec at þv skyldir setiaz firir ꝩindi þvi at ec trvða þer eigi at þv mvndir fa mer ef þv vissir at sva goðr væri sem er . þat mat ꝩita at allir fvglar setiaz moti ꝩindi . oc sva vp hefiaz . En nv vil segia þer broðir mina ætlan . ec ꝩil nv heim fara oc hitta vil ec niðꝩng konong aðr at mali . En ef ec mæli þat nockot er konongenom er a moti skapi oc neyðir hann þic til at skiota at mer þa hœf þv vndir ꝩinstrꝩ
                  ꝩinstri hond mer þar heꝩi ec bvndit vndir eina blaðro þar er i sꝩna niðꝩngs konongs . Nv mattv hœꝩa sva til scoti þino at mer ꝩerði ecki mein at ef þv ꝩillt noccors okra frænzemi ꝩirða . Nꝩ flygr ꝩelent a hinn hæsta tꝩrn i konongsgarði . Nv gengr konongr til hallar sinnar oc mart manna með hanom . En þa er hann sa ꝩelent þa mælti hann . er tꝩ nv fvgl ꝩelent morg vndr gerir þv af þer . þa mælti ꝩelent heʀra nv em ec fvgl oc nv em ec maðr oc brot ætlomc ec nv . oc aldrigi scallt fa mitt ꝩald siðan aldrigi liꝩir þv sva lengi Þat var fyrst kꜹpmali ockaʀr at þv gaft mer þina dottor oc þar með halft riki þitt oc firir þvi at yðr þotti þa mikill ꝩandi oc ofriðr firir dꝩrom standa . En þv gerðir mic vt
                lægan oc friðlꜹsan firir þat at ec varða hendr minar oc drap ec þann er mic ꝩildi fyʀri drepa . fectv þer þa þat til slita við mic oc lꜹnaðir þv mer illa mitt starf . en hvgkꝩæmt ꝩarð mer þo at ec væra liðlꜹss oc litilmagni allt saman mart heꝩir til osættiz gorz með ocr . þv toct sinor oc skart isvndr i fotom minom . þar firir drap ec syni þina baða tva oc þar bera vitni vm þin borðker . þar ero þeiʀra hꜹsar firir innan oc i allan þinn hinn bazta borðbvnað let ec þeiʀra bein . oc vil ec ecki leynaz firir þer vm þat mal . en alt þat er þv gerðir fyrʀr illa til min sem ec sagða fyʀr aðan . þess galt þin dottir þa er ec skipta f ocrom fatom . oc þess ꝩæntir mec at hon se olett . en þvi veld ec nv hafa sva farit ockor ꝩiðrskipti . Nv flygr ꝩelent vpp a lopt hatt . Nꝩ mælti Niðvngr konongr . þv hinn vngi egill skiot hann ꝩelent . Egill svaraði eigi man ec þat gera við broðor minn . þa segir Niðvngr konongr . at egill scal hafa dꜹða ef hann scytr eigi . oc segir at hann er þo verðr dꜹða firir tilꝩerka broðor sins sakar . en af þesso eino fær þv þer lif keypt ef þv skytr hann oc með engo aðro . egill leggr or a oc skytr vndir hond ꝩelent hina ꝩinstri oc fellr nv bloð a iorð . þa mælti konongr oc allir menn at þetta mvn verða hans bani . Ꝩelent flygr heim i sioland oc er þar at bꝩum sinom þeim er ꝩaði risi faðir hans hafði att . Niðvngr konongr fær sott bratt eptir þetta oc þꝩi næst bana . en rikit tecr svn hans en sa heitir otꝩin . oc er hann ꝩinsæll við alla menn . hann er oc ꝩel til systor sinnar . Konongsdottir feʀr at hvila oc fœðir sꝩeinbarn hanom er namn gefit . hann er kallaðr viðga . Uelent spyʀr þenna allan atbꝩrð heim i sioland oc sendir otꝩin kononge orð i iꝩtland oc beiðiz af hanom griða oc sættar . konongr vill sættaz ꝩið ꝩelent oc sel hanom grið til viðmælis . Ꝩelent feʀr i iꝩtland oc er þar ꝩel við hanom tekit . oc giptir otꝩin konongr hanom systor sina . oc byðr hanom þar at vera ef hann ꝩill . ꝩelent sengir at hanom þyckir mvnlegra heim at fara i sitt fostrland . oc til faðorleifðar sinnar segir þo at hann vill vera heimhollr konongenom til allra goðra lvta þeiʀra sem hann kœmr aleiðis . Otꝩin konongr vill at hann raði oc heitr hanom sinni ꝩinattv . Ꝩelent feʀr nv heim i sioland oc hans cona með hanom oc svn þeiʀra ꝩiðga þreꝩetr . konongr gefr þeim mikinn fearlvt oc goðar gersimar oc skiliaz nv goðir ꝩinir . oc er nv ꝩelent i langa æfi oc ꝩiðfrægr vm alla norðrhalfo heimsins at hagleic oc velꝩm allom . UIĐGA svn velentz er nv .xí. vetra gamall hann er mikill ꝩexti oc sterkr at afli harðlegr oc tigvrlegr oc ꝩinsæll oc allz ecki ꝩirðisamr . Ꝩelent spyʀr svn sinn ꝩiðga ef hann vill kvnna sva mikinn hagleic sem hann kann at kenna hanom . at engi maðr hinn þriði kvnni iamvel alla smið sem við feðgar þo at leiti vm alla verold . Ꝩiðga svaraði . firir sakar mins moðernis þa vili at min hond komi aldregi a hamarscapt ne a tangararm . þa spyʀr ꝩelent hvat ꝩill tv þa kvnna at gera þat er þv matt bæði fa þer með skamlꜹst matar oc klæða . ꝩiðga svaraði . Ec vil hellzt elska goðan hest oc stinnt spiot . scapt
                  scarpt sverð nyian skiold harðan hialm hvita brynio oc þar með tigvrlegan hofðingia hofðingia hanom at þiona oc með hanom riða meðan mer ꝩinnz lifit . Ꝩelent svaraði . Nv fæ ec þer þetta er þv beiðiz en hꝩert ꝩill siðan fara . Ꝩiðga sꝩaraði . jamlꝩngalandi er mer sagt til eins mannz þess er heitir þiðricr svn þetmars konongs er ræðr firir bern . hann er nv agæztr kappi vm alla ꝩerold sva at menn ꝩiti til . hann er minn iamnaldri hans fvnd vil ec haꝩa oc til einꝩigis vil ec við hann ganga . En ef ec ma eigi standaz hans hin storo hogg oc fell ec til iarðar þa hefi ec þat spvrt at hann er sva goðr drengr at hann gefr mer lif mitt ef ec gef vpp sverð mitt oc geromc ec hans maðr . en vera kann at betr farezt . Uelent svaraði þat er ecki mitt rað at farir eptir þeim sama þiðric comi þit saman i einvigi . þa stendr þv firir hanom litla rið sva er hann frœcn . Ec mvn raða þer annat rað . ec ꝩeit her einn skog . en i þeim skogi er einn risi hann er mikill oc styrkr oc gerir margom manni mikinn skaða . þar man ec þer til stoða at þv faer iꝩir hann stigit . En ef þv fær þat frægðarꝩerc gort . þa mꝩn konongr af sviþioðo lꜹna þer vel . hann mvn geva þer dottor sina oc þar með halft riki sitt . firir þvi at risinn heꝩir gort mikinn skaða ha mannom . Ꝩiðga svaraði . þat ma ec ꝩist eigi gera firir sakir kono einnar . þat mvn vist sagt ef ec em ꝩeginn firir risanom af þessi soc at ꝩist leta ec mitt lif snaplega . Ec skal at ꝩiso sꝩa gera sem ec sagða aðr . svðr verð ec at fara oc freista min við . þiðric . Meðr þvi at ec fæ eigi latt þec segir ꝩel
                ent stendr eigi þat firir at ec fa þer eigi þat er þv beiðiz . Þa fær ꝩelent hanom brynhosor . oc hann vapnar sec með . þær varo þiꝩccar oc ꝩel gorꝩar oc biartar . þar næst feck hann hanom brynio oc hann steypir iꝩir sec . hon var horð sem stal oc oll tvigor sið oc rvm sem hanom samir . Nv tecr velent sverð oc mælir sva at til hanom svn minn sverð þetta heitir mimvngr . haf oc niot vel . sialfr gerða ec þetta sverð oc þer til handa hefi ec ꝩarðveitt oc þat væntir mec at biti þer sverðit ef þꝩ ert eigi ættlegileri . þa setr hann hialm a haꝩvð ser . sa hialmr var goʀr af hino harðazta stali rendr storom naglom þivcr oc þolinn . þar var a ormr sa er slangi heitir sa ormr heꝩir gvllzlit þat merkir riddarascap hans . sa ormr er eitrsfvllr þat merkir kap viðga oc grimleic hans . Siðan toc hann skiold sinn oc festi a hals ser . sa skioldr var þiꝩcr oc þvngr sva at einn maðr feck eigi meira valdit annaʀre hendi . Sa skioldr var hꝩitr oc skrifat a með rꜹðom steini hamaʀr oc tong firir þvi at smiðr var faðir hans . J þeim skildi oꝩanverðom varo .iij. karbꝩnkvlussteinar . þat merkir moðerni hans hann var konongborenn . Siðan feck ꝩelent hanom einn hest sa het skemmingr . sa var allra hesta baztr . hans saðoll var goʀ or filsbeini þar er a scrifat naðra ein . Siðan geck viðga at hitta moðor sina . kysti hana oc bað hana heila lifa oc hon bað hann ꝩel fara oc feck hanom .iij. mercr gvllz oc fingrgvll sitt . þa kysti hann faðor sinn oc bað hann ꝩel lifa ꝩelent bað sꝩn sinn vel fara oc komz mioc við er þeir skilðoz . Siðan toc ꝩiðga spiot sitt oc liop a bac hesti sinom oc steig ecki i . þa lo ꝩelent er hann sa þat . hann fylgði hanom agato oc visaði hanom alla leið sem glœglegast oc sagði hanom marga lvti firir oc skilðvz þeir feðgar þa feʀr nv ꝩelent heim . Nv riðr viðga langar leiðir stora skoga bæði bygðir oc obygðir . hann com at a einni mikilli . er heitir eidisa . Nv hittir hann eigi a ꝩaðit sem faðir hans hafði ꝩisat hanom . Siðan feʀr hann af hestbaki oc leiddi hann i scog oc festir hann við eitt tre siðan feʀr hann af ꝩapnom sinom oc grefr niðr i iorð oll saman oc felr ꝩandlega firir þvi at hann ottaz ef menn coma at ꝩapnom hans at þeir mvno a brot taka . Siðan veðr hann vt a ana sva diꝩpt at ecki com vpp nema haꝩvðit eitt a . oc feʀr vp oc oꝩan at anni . Þa coma þar riðandi .iij. riddarar . Einn þeiʀra var hildibrandr fostri þiðrics af bern . annaʀr var heimir . þriði var jarlinn er nemdr er hornbogi . þessa tva hofðingia hefir þiðricr sennt eptir jarlenom i ꝩinnland . firir þvi at hann vissi at hornbogi var sva goðr drengr at aldregi mvndi faz betri bæði at riddarascap oc allo aðro þvi sem goðom dreng skyldi soma . firir þvi vildi þiðricr taka hann ser til samlags oc felaga oc allom sinom mannom . Nv mælir hildibrandr til sinna felaga . ec se vt i a þessi einn dverg en þat mætti ꝩera alfricr dvergr er iꝩncheʀra þiðricr toc eitt sinni . oc þar af feck hann hit goða sverð naglring oc hinn goða hialm hildigrim oc mikit fe annat oc þa var ec með hanom . Nv skvlv ꝩer til stilla ef ver fengim enn tekit hann oc skvlv ver a hann leggia eigi minni lꜹsn en þa leysti hann sec . Nv stiga þeir af hestom sinom oc gengo at anni . en viðga heyrði fvllgœrla hvat þeir sagðo . oc svaraði . Geꝩet mer grið oc landgango þa mego þer sia hvart ec em dvergr heldr en einnhveʀr yðaʀr eða mitt haꝩvð beri lægra en einshꝩers þess er mec callaði dꝩerg . þeir iattvðo hanom þvi oc baðo at hann skyldi a land ganga . Siðan liop hann or ánni .ix. feta i eino skrifi . Siðan spvrði hildibrandr hann . hvat manna er tv eða hversv comtv her . Uiðga svaraði . Ef þv ert goðr drengr hvi spyʀ þv mec slics nœctan mann . lat mec fara oc taka vapn min oc siðan spyr mic slics sem þv villt spvrt hafa . oc þvi iattvðo þeir hanom . þa for viðga þingat sem vapn hans varo oc clæði oc clæddi sec oc ꝩapnaði sec siðan geck hann til hestz sins oc liop a hanom oc reið a mot þeim oc mælti . þer þrir goðir riddarar gvð hialpi yðr ec mvnda sino namni nemna hvern yðarn ef ec kynna heiti yðor . Nv mælir hildibrandr hvert er namn þitt goðr maðr eða hver er ætt þin eða hvert geriz þv eða hvi riðr þv sva einn saman i . Uiðga svaraði . ec em danscr maðr at ætt ec heiti ꝩiðga faðir minn heitir velent . Moðir min er dottir Niðvngs konongs . er ræð
                  ræðr firir iꝩtlandi . en fara skal ec a þiðriks . sꝩnar þetmars konongs af bern oc aðr en ec fara heim . þa ꝩerðr hann at ꝩita oc baðir við saman hversv stinna skioldo ꝩið eigim eða styrka hialma eða hvoss sverð eða harðar brynior . firir þvi at hann er nꝩ allra manna frægaztr i ꝩeroldo af sinom drengscap oc reysti . Nv ser hildibrandr at þessi maðr er sva mikill oc iꝩirmannlegr at hans maka þottiz hann aldrigi set hafa oc þar eptir ero hans ꝩapn oc oll annor herneskia . oc nv ꝩeit hann at nꝩ man heʀra hans þiðricr koma i rꜹn . oc eigi þyckiz hann þat mega glœgt sia hvaʀr þeiʀra aðrom man firir coma . Nv hygr hildibrandr eitt rað firir ser þvi at hann var ꝩitr maðr . Siðan mælti hann til viðga allglaðlega . Gvð se þess lofaðr at nv heꝩi ec þann mann fvnnit er mic ꝩæntir at til hafi diarfleic at lypta vpp spiotscapti i gegn þiðriki . oc þess ꝩænti ec ef þv hefir hamingio til eptir þinom gœrꝩileic at þv scalt steypa hans drambi . þvi at hann hyggr engan mann mega við sec iamnaz ꝩm reysti eða vm harðleic . þo at alla ꝩerold kanni . Ꝩill ganga til við mec at gera felagscap sva at hvaʀr occaʀr ꝩinni aðrom trygðareið . at við fylgimc hvaʀr aðrom i nꜹðsyniar allar . hvar sem við erom staddir . Uiðga svaraði . Sva liz mer sem þv mvnt vera goðr maðr oc ricr oc goðrar ættar . hvi mvna ec nita yðrom felagscap . ec rið aðr einn saman . eða hver ero nomn yðor . þa svaraði hildibrandr . Ec heiti boltram reginbaldr
                  reginbaldr svn jarlsens af fenidi . annaʀr heitir sistram herinbrand
                  herinbrands svn hinn þriði er hornbogi iarl af vinnlandi . Siðan leggia þeir hendr sinar saman ꝩiðga oc hildibrandr oc geraz felagar . siðan riða þeir til arinnar oc ꝩissi hildibrandr vaðit a ánni . Nv riða þeir siðan leið siðna þar til er ꝩegirnir skiliaz þa mælti hildibrandr þessir baðir ꝩegir liggia til bernar er annor long leið oc daleg en annor miklo skemri oc betri . en a þessi hinni skemri er annmarki noccoʀr sva þat er a ein er eigi ma iꝩir komaz nema at einom steinboga . við þann steinboga er kastali einn er heitir brictan . þann kastala halda .xij. scotmenn . einn þeiʀra heitir gramaleif . A þeim steinboga er tollr þar ꝩerðo ꝩer at lata hesta ꝩara oc ꝩapn oc lata þo ꝩel iꝩir ef ꝩer haldom lifino eða limvm varom . Nv er litil von at ꝩer komemc iꝩir þenna steinboga firir ꝩtan þeiʀra ꝩilia fiʀir þvi at þiðricr hefir til komit at ꝩinna þann kastala oc feck ecki at gort . En nv sa er þessom xij kappom ma firircoma þa þorir eigi þiðricr þeim imot at stanða oc engi annaʀra . En nv at mino raði þa verðvm ꝩer at fara hina lengri leiðina . ÞA svaraði viðga . Ꝩer verðom vist at fara hinn skemra veginn firir þvi at þeir lata riða vtlonnzkan mann hvert er hann vill i . Siðan fara þeir þann veg sem viðga bað . þeir riða a einn skog er lyravald heitir . En firir framan þann skog er kastalenn . Nv sia þeir kastalann . þa mælti viðga . biðit min her ec vil nv riða fram til brvarinnar . kann vera at ec þiggia af þeim at þeir lati oss riða firir ꝩtan skatt ef ec mæli miꝩclega til . En ef eigi ꝩerðr þess kostr þa rið ec aptr til yðar við sva . þeir biðia hann riða oc firir þyckir þo at hann fari . Viðga riðr nv fram til kastalans oc steinbogans þeir sitia i ꝩigskarðom oꝩanverðom i kastalanom oc sia reið hans . þa mælti Gramaleif . þar riðr einn maðr sa heꝩir skiold mikinn sa skioldr sœmði mer vel oc hann verð ec at haꝩa en þer skiptið annaʀri herneskio hans sem þer vilit . þa mælti stvdfvs . meiri von at sia maðr eigi sverð gott þat man mitt verða oc engom kosti vil ec lata þat þo  at mer væri mikit fe boðit við . Nv mælir þrælla hans brynio vil ec haꝩa . þa mælir sigstaf hans hialm ꝩil ec haꝩa . þa mælir hinn fimti . hann heꝩir ꝩist goðan hest hanom skipti ec mer . þa mælir hinn setti ec vil haꝩa kyrtil hans oc oll klæði hans . Nv mælir hinn siꜹndi hvat heꝩi ec þa nema brynhosor hans með þvi at allo er aðro skipt aðr . þa mælir hinn .viij. fegyrðil hans vil ec hafa oc allt þat er í er . Nv mælir hinn .ix. ec vil hafa hina hœgri hond hans firir minn lvt . þa malir
                  mælir hinn ..x. at ꝩisꝩ heꝩi ec ætlat mer hinn hœgra fot hans aðr ec fara heim . Nv mælir hinn .xi. ec vil þa haꝩa haꝩvð hans . þa svaraði stvdfvs . eigi scal drepa manninn þo heꝩir hann fatt gott eptir þa er hann heꝩir þetta latit er nv er skipt at hann haldi lifino . Nv mælti gramaleif hofðingi þeiʀra . Farit nv .iij. til hans oc takit vapn hans oc klæði sva sem nv ꝩar skipt . oc lati hann ꝩndan coma hinom ꝩinstra fœti oc ꝩinstri hendi oc liꝩinꝩ oc haꝩit þa vel arnat . Nv fara þeir þrir a moti hanom einom . þa mælti ꝩiðga . velcomnir . goðir menn sagði hann . þeir svaraðo aldrigi scallt velcominn her skall tv lata ꝩapn þin oc klæði oc hest oc þar eptir scallt leiꝩa þina hina hœgri hond oc þinn hœgra fot . oc þo scallt oss þat vel þacka ef þv kœmz liꝩino vndan . Nv mælir ꝩiðga . Oiamnleg er þessi sætt er þer bioðit mer vtlendom manni oc saklꜹsom . kallið at her comi hofðingi yðaʀr oc vil ec heyra hans dom . en eigi ma ec lata hest minn ne ꝩapn firir yðr at sva . Nv fara þeir aptr oc segia Gramaleif sva bvit . Gramaleif heyrir nv þetta oc stendr vp þegar oc ꝩapnar sec oc allir hans felagar .xij. saman oc riða iꝩir steinbogann . Þa mælti ꝩiðga til þeiʀra oc bað þa ꝩelcomna . þa svaraði Gramaleif . ecki mvntv velcominn firir þvi at aðr er allo skipt fe þino . með ꝩarom felagom oc þo scallt lata hond oc fot aðr en ꝩer skilimc . Skiold þinn ꝩil ec hafa siðan taki hveʀr þat er lꜹt . þa mælti viðga ef ec læt minn skiold þa er þat minn skaði . en ef ec kœm heim i danmorc þa mꝩn Ꝩelent faðir minn segia at þiðricr toc af mer nꜹðgom skioldinn en þat ꝩeit gvð at hann sa ec enn aldregi . oc meðan ec hefi eigi set hann þa ma ec ꝩist eigi minn skiold lata . Nv mælir stvdfvs til ꝩiðga . Gef vp sꝩerð þitt skiott þat scal ec hafa aðr en ec fara heim ef þat er nockꝩe nytt . þa svaraði Ꝩiðga . ecki ꝩitv þer til hvart sverð mitt er gott eða illt oc eigi vilda ec at i ꝩarom fyndi ꝩyrði freistat oc mætta ec sialfr raða . en ef þv tecr sverð mitt af mer með hverio scal ec þa ꝩeria mic er ec finn þiðric . Nv ef ec fer heim heðan þa segir ꝩelent faðir minn at þat sverð toc þiðricr af mer nꜹðgom . firir ꝩtan minn ꝩilia . nv ꝩil ec ꝩist eigi þess missa firir engan mvn . þa mælir annaʀr at aðrom hveʀr til sins lꝩtar eptir þvi sem þeir þottoz hafa aðr scipt sin a milli . En viðga biðr þa sic lata fara i frelsi leið sina . en eigi ꝩill hann lata einn penning firir þeim nema þeir greiði sitt firir . Nv mælir stvdfvs . Uist ero ꝩer litlir firir oss er ꝩer standom her .xij. firir einom manni oc mælir hann nær iamnom orðom við oss . brigðit sverðom . yðrom oc skal hann nv lata ꝩapn sin oc þar a oꝩan skal hann leggia lifit . Siðan dro stvdfvs sverð sitt or sliðrom skiott oc hermilega oc hio til viðga i hialm hans en sa hialmr var sva harðr sem hit harðasta stal oc siðr beit en hinn harðasta stein . Ꝩiðga bra hino goða sverði mimvng skyndilega með mikilli reiði oc fylgði œrin hvgpryði oc hio til stvdfvs sva hit fyrsta slag a hina vinstri oxl sva at allt beit i svndr briosteð oc herðarnar . með brynionni til hinnar hœgri siðo sva at ser fell hvaʀr lvtr til iarðar . Nꝩ varð mikill otti i mannom af þesso hogꝩi . ꝩildv nꝩ giarna margir oc ꝩera heima . oc brigða þo allir sverðom sinom oc sœkia þeir nv at hanom oc eggiar nv hveʀr annan til framgango . Nv hœggr Gramaleif til ꝩiðga a en hialmr haɴs ꝩar sva harðr at ecki beit a . Nv hœggr ꝩiðga til Gramaleif oc klyfr haꝩuð hans oc bvc sꝩa at i belti nam staðar oc fell hann dꜹðr a iorð . Nv mælir hildibrandr við sina felaga ec se at nv ero þeir saman comnir . Riðom oc siam hverso þeir skiptaz ꝩið . Nꝩ meðr þꝩi at ꝩiðga fær sigr af þessom mannom . oc ꝩiliom ꝩer eigi dvga hanom þa man hann segia at ꝩer haꝩꝩm sꝩikit hann oc sꝩa er . en þat er ꝩaʀr bani ef hann finnr oss . oc heꝩi ec þa osœrt eið minn er ec sor ꝩiðga i . Nv mælir heímír þat er mitt rað at ꝩer riðom oc dvgom hanom ef oss ꝩæntir at hann haꝩi betr en ef hann firirlæzc þa riðom ꝩndan oc sem harðast oc þolom eigi ꝩandræði firir okvnnigs mannz sakir oc er oss þat vandalꜹsast oc amælis . Jlla er þa við hann skilz sagði hildibrandr . Meðr þvi sagði hornbogi iarl at ꝩer hetom hanom trvnaði oc felagscap þa er mannlect at dvga hanom . Sva scal ꝩera segir hildibrandr sem betr er oc mannlegra . Nv riða þeir fram at steinboganom . Ꝩiðga heꝩir haft mikit starf meðan hann heꝩir ꝩeitt oꝩinom sinom morg stor hogg sꝩa at af þeim .xij. varo eigi fleiri eptir en fim einir . En sigstaf oc þeir .ꝩ. felagar comoz a ꝩndan . Þa hittaz þeir ꝩiðga oc hans felagar oc fagnar hveʀr þeiʀra aðrom bliðrlega . Nv riða þeir felagar inn i kastalann oc taka þar ꝩin oc ꝩistir oc allt þat er þeir þvrfo i oc i oc ero þar þa nott oc foro at soꝩa . Nv hvgsar hildibrandr mart vm ꝩiðga hverso frœcn hann er oc nv þyckiz hann ꝩist ꝩita at iꝩnheʀa
                  iꝩncheʀa þiðricr man coma við cꜹpa sinn . felagi hans oc fostri oc mart ihvgar hann vm ꝩapn hans hverso goð þꜹ ero . En þa er var mið nott þa stoð hildibrandr vp oc dro sverð sitt or sliðrom . Siðan toc hann sverð viðga mimꝩng oc dro or sinni ꝩmgiorð oc let sitt sverð i en mimvng lætr hann i ꝩmgerð oc hafði aðr skipt hialtom oc omani milli sverðanna latið sin hiolt oc oman a en mimvngs hiolt oc oman a sitt sꝩerð oc lagði hia ser . legz niðr siðan oc sœfr til dags . Nv er dagr oc standa þeir vpp oc bva ferð sina . þa spvrði ꝩiðga hildibrand hvat skvlum ꝩið gera ꝩið kastala þenna er ꝩið haꝩꝩm ꝩnninn oc ꝩer farom i . þa svaraði hildibrandr þat sem ocr syniz baðom . Ec vil ꝩist ecki leynaz firir þer lengr oc segia vil ec þer satt til hvat manna ec em . eða hvat ec heiti . Namn mitt er hildibrandr ec em maðr þiðrics af bern . oc allir ero ꝩer hans felagar . en þo at ec sagða eigi rett nomn ꝩar þa ꝩil ec þo halda allan felagscap viðr þec þann er ꝩið haꝩvm svarit ockar a millom . Nv er þat mitt rað at ꝩer latim standa kastala þenna oc siti her eptir til gæzlo kastalans þessir .ij. ocrer felagar . en ec fylgi þer til bernar a þiðrics . oc meðr þꝩi at þit skilizt goðir ꝩinir oc felagar þa haꝩe þit baðir þenna kastala . oc mvn hann þer þat ꝩel lꜹna . En ef sva ꝩerðr at þit skiliz osattir þa scallt einn hafa þenna kastala sem aðr oc er þessi kastali mikils fear ꝩerðr . Þa svaraði viðga . a þessare brꝩ heꝩir legit tollr oc mikil anꜹð oc ofriðr bæði innlennzkom oc vtlennzkom mannom . En þetta er mikill þioðꝩegr margs mannz þo at margir menn haꝩi nv ꝩm riðir eigi þorat her fram at fara en þvi heꝩir valdit þessi kastali oc þeir illo menn er her bygðo i . Nv ef ec ræð þa scal her hveʀr maðr fara i frælsi ꝩm þenna steinboga . ꝩtlennzcr oc innlennzcr . ꝩngr oc gamall ꝩesæll oc sæll . þa svaraði hornbogi iarl . þat er rettazt at sa hinn sami er þenna kastala ꝩann með sino sverði at hann raði hvart hann scal standa eða ꝩill hann hanom firirkoma . Siðan toc ꝩiðga oc lagði eld i hit neðsta hꝩs castalans en aðr hafðu þeir allt fe a brot tekit . Nꝩ skiliaz þeir eigi þaðan fyʀr en sa kastali var allr brendr oc brotinn . Siðan riða þeir leið sina oc ꝩaro katir oc hafðo ꝩel arnat sem var . Til þess riða þeir er coma at a þeiʀri er heitir ꝩisará . þar ꝩar abrv ein millom tꝩeggia hamra . þar til hafði comit aðr sigstaf oc hans felagar oc hafðo brotið af brvna aðr en hinir cœmi til farandi oc ꝩildo eigi þa lata iꝩir coma firir þꝩi at þeim þotti engaʀa happa ꝩon at ꝩiðga ef þeir fynniz ne hans felagom . firir þvi at þeir þottꝩz eigi þat lꝩtskipti hafa fengit af ꝩapnom hans er þeim mætti hꝩgr ꝩið lægia . oc eigi ꝩilia þeir til beiðaz optaʀr . Nꝩ ser ꝩiðga þetta at af er brꝩen þa lystr hann hest sinn með sporom skemming oc riðr akaflega at anni . Nv leypir hann af bergino þvi er brven hafði a legit oc sva iꝩir ana . a hitt bergit sem kolꝩi scyti oc enn i ma sia staðinn i bergino skꝩanna oc naglanna bæði þar sem hann liop af oc sva þar sem hann com niðr . hildibrandr oc heimir oc hornbogi iarl riða eptir hanom . Nv er hildibrannz hestr liop af bergino þa fleygir hann a ana oc com sꝩndi til lannz . Oc hornbogi iarl for samo for . oc com hann þo fyʀri a land en hildibrandr . heimir hafði þann hest er het rispa hann ꝩar broðir skemmings heimir leypir a millim þeiʀra tveggia hamra sem skemmingr liop . Jamskiott sem ꝩiðga kœmr iꝩir ana þa ser hann hvar sigstaf oc þeir fim felagar standa oc riðr þegar akaflega . en þeir i moti hanom oc beriaz þeir akaflega en viðga ꝩveitir þeim morg hogg oc stor . en heimir sitr a hesti sinom oc ꝩill ecki dvga hanom . En þa er jarlinn hornbogi com a land þa riðr hann at diarflega oc hvgmannlega oc þa er hann com fram at ꝩeitti hann viðga gott lið . oc skiliaz þeir sꝩa við þa at þeir fim felagar ero allir dꜹðir oc enn finnr ꝩiðga eigi at hann hafði eigi sitt sꝩerð mimvng . Riða þeir nꝩ leið sina oc como at qꝩeldi þar er hęr heitir þat bꝩ atti þettmaʀr konongr faðir þiðrics þar er cona hildibranz firir þar ero þeir ꝩm þa nott . en a riða þaðan oc como þann dag eigi sið til bernar . Nv er sagt þiðriki er hann sitr iꝩir borðom at hildibrandr er cominn oc hornbogi iarl oc heimir . Siðan stoð hann vpp oc geck ꝩt i moti þeim oc fagnar þeim ꝩel oc spyʀr þa tiðenda oc enn mælir hann ecki orð ꝩið ꝩiðga þvi at hann ꝩeit eigi hvat manna hann er . Uiðga dregr af glova af hendi ser silfrlagðan oc serlr
                  selr i þiðric . En þiðricr spyʀr hvat þetta ꝩissi . Nꝩ svarar ꝩiðga her með byð ec þer hit fyrsta einꝩigi . þv ert minn iamnaldre . oc langt spꝩrða ec til yðar oc mikit starf oc ꝩandræði heꝩi ec haft siðan ec for heiman firir þvi at ec ꝩilda reyna hvart þv ert sva mikil kempa sem nv er sagt land af landi . Nv vil ec haꝩa erendi mitt ef þv ꝩill eigi þess synia . Oc em ec nv heldr albvinn at beriaz ꝩiðr þec at þa er ec for heiman hinn fyrsta dag at þa mvndi mic ecki til hafa dvalt þegar i andꝩerðo at þa ꝩar ec albꝩinn at ganga til einꝩigis ꝩiðr þec . þa svaraði þiðricr . þann frið scal ec setia i faðor mins oc sialfs mins at eigi scal þora hꝩer bickia eða greybaka at bioða mer einꝩigi . þa sꝩaraði hildibrandr . hættv heʀra oc mæl eigi sꝩa . þv ꝩeizt ogœrla ꝩið hꝩern þv mælir . Oc eigi ꝩeit ec enn ꝩist ꝩm þat er þit skilit yccat ꝩiðrskipti hꝩart heldr att þv eða hann lytr sigr eða osigr er þit skiliz . en mer þyckir meiri ꝩon at þꝩ liotir þann lꝩtinn er osigr heitir . ef þv nytr enskis at nema þin ein . þa mælti Reinaldr maðr þiðrics . þat er ꝩist mikil scom heʀra ef hveʀr þræll scal þora at bioða þer til einvigis i sialfs þins landi . En þa er hildibrandr heyrði þetta þa mælti hann . eigi scallt i annat sinn skemma minn faronꜹt meðr þvilikom illyrðom . oc lystr hann nefa sinom ꝩið eyra hanom sva at þegar fell hann i sꝩima . Nv mælir þiðricr ꝩið hildibrand ec se at þv legr mikit kapp a þenna mann at dꝩga hanom en nv scallt sia hverso mikit hann scal þin niota . þenna hinn sama dag scal hann ꝩppi hanga firir bern . þa svaraði hildibrandr . ef hann kœmr a þitt ꝩald þa er þit haꝩit reynt yckarn rꜹstleic eða harðhygi . þa ꝩerðr hann at lita yðrom domi þo at harðr se . en þar til ꝩæntir hann hins ꝩildra af . hann er enn obꝩndinn oc sva ꝩarir mic at ꝩera man daglangt ef þit skvlvt tꝩeir ꝩið eigaz oc mꝩnntv þat reyna . Þiðricr kallar nv skyndilega til ꝩapna sinna ero oc þꜹ bratt fengin hanom . Nv feʀr hann i siðan tecr hann brynio sina oc steypir hann iꝩir sec . en þa setr hann hialm sinn a haꝩvð ser hildigrim . Siðan gyrðir hann sec með sino sverði naglring . þa toc hann skiold sinn er a ꝩar markaðr leon af gvlli en skioldrenn hvitr . Nv tecr hann glaꝩel sitt . þa var oc hestr hans bꝩinn er falca het . hann ꝩar broðir skemmings er ꝩiðga atti oc broðir rispa er heimir atti . Nꝩ leypr þiðricr a bac hesti sinom oc riðr vt or bern siðan oc mikill manna fiolði með hanom bæði hofðingiar oc riddarar . Nv er þiðricr com vt af bern þa var þar viðga firir hanom oc hildibrandr oc fatt manna með þeim . viðga sitr a hesti sinom með allom herꝩapnom sinom oc nv albvinn at beriaz oc er bæði mikill oc tigvrlegr . Heimir gengr at þiðriki oc hefir a hendi ser scal fvlla af ꝩini oc mælti . drec heʀra gvð gefi þer nv sigr i oc hvert sinni . þiðricr tecr við skalenni oc drecr af oc selr af hendi siðan . Nv fœrir hildibrandr aðra scal ꝩiðga . Ꝩiðga mælir at hann scal fœra þiðric oc bið hann fyʀri drecka til min . hildibrandr fœrir þiðric scalena en hann er sꝩa reiðr at hann vill vist eigi ꝩiðr taca . Nv mælir hildibrandr . Enn ꝩeiztv eigi gorla hꝩeim þv scalt reiðr ꝩera . firir þvi at nv manntv dreng firir hitta en eigi sva sem þer haꝩit sagt i at hann mvndi eigi vera dvgandimaðr . oc snyr aptr siðan oc fœrir ꝩiðga scalena . oc mælti . dreck nv oc ver þec siðan með drengscap oc reysti . oc gvð ꝩeiti þer nv sitt lið . oc lati þer nv vel at faraz . þa toc viðga við skalenne oc drac af oc feck siðan hildibrandi oc gaf hanom gvllring sinn oc mælti . haf firir gꝩðs þocc firir þina liðꝩeizlo oc lif nv heill . Nv kallar viðga a þiðric oc spyʀr ef hann se þa bꝩinn en þiðricr kꝩeðr sec þa ecki dꝩelia . Nv lystr hvaʀr þeiʀra hest sinn með sporom oc fram ꝩisa þeir sinom glafelom . oc heꝩir þiðricr merki hvitt oc a leon rꜹtt oc gvllsꜹmat . En viðga heꝩir merki rꜹtt oc merct a hamar oc tong með hvitom lit . oc eptir þetta riðr hvaʀr þeiʀra at aðrom sva snar
                  snart sem þa er soltinn ꝩalr flygr eptir brað . Oc þa er þeir coma saman . þa leggr hvaʀr þeiʀa spioti at aðrom afbvrðar sterklega . þiðrics spiot geck or skildi ꝩiðga oc helt hann þvi at sinni . En viðga spiot festi i skildi þiðrics sva at isvndr rytr skaptit i þria lvti . Nv rinnr hestrinn hvaʀr fra aðrom oc skiliaz þeir at þvi sinni at sva bvno . Uiðga kallar nꝩ a þiðric snv aptr hesti þinom titt oc liost hest þinn sporom oc rið at diarflega þv hefir enn haldit þino spioti en ec heꝩi mitt latit . nv scal ec halda kyʀro firir þer oc scvlꝩm við sva skiliaz annat sinn at þꝩ scalt hava latit þitt spiot eigi siðr en ec mitt . eða elligar scallt fella mec til iarðar af hesti minom . siðan brigðr viðga sverði sino . Nv snyr þiðricr aptr hesti sinom oc riðr nv diarflega oc hvatlega at viðga nv leggr þiðricr spioti sino firir briost ꝩiðga oc vill nv at ꝩiso ꝩeita hanom bana . En viðga hœggr með sverði sinv isvndr spiotscaptið . oc i þvi sama hoggvi hœggr hann sporð af sialfs sins skildi . Oc enn er hann ecki saʀr sialfr þvi at hin harða brynia lifði hanom at þvi sinni . Nv skiliaz þeir at sꝩa bvno oc rinnaz hestarnir vmfram . Siðan leypr hvaʀrtvegi af sinom hesti oc gengr aðrom i gegn oc beriaz akaflega með sꝩerðom sinom . Nv ꝩeitir ꝩiðga morg hogg oc stor oc sva þiggr hann bæði . Nv ꝩill viðga ætla þiðric þat hogg er hann ætlar at æ scal noccot merkia hann ef sva feʀr sem hann ætlar Reiðir nv til af allo afli sverðit i hialm þiðrics hilldigrim . en sa hialmr ꝩar sva harðr at ecki sacar þetta hit micla hogg en þo verðr noccot at bila sverðit brestr isvndr i tva lvti . ÞA mælti viðga þꝩ ꝩelent haf firir gvð drottins reiði er þv gerðir sva illt sverð sꝩa ꝩel sem þꝩ kꝩnnir . ef þv ꝩildir . ec mꝩnda nv haꝩa drengilega ꝩariz ef ec hefða haft gott sꝩerð . Nv er mer þetta bæði scom oc scaði oc sꝩa þeim er gerði . Nv spennir þiðricr baðom handom sꝩerð sitt naglring oc ꝩill af hogꝩa haꝩvð viðga . Nꝩ leypr hildibrandr imilli þeiʀra oc mælir ꝩið þiðric . Gef þessom manni grið oc tac hann til þin oc ger hann þinn mann . oc fær þv aldregi ꝩaskara mann ne rꜹstara at allri atgerꝩi en hann er . hann toc einn kastalann brittan af .xij. hermannom . er þꝩ fect eigi aðr með allom þinom mannom ꝩnnit . þat er þer ꝩegr ef þꝩilicr maðr scal þer þiona . þa svaraði þiðricr . Þat er satt er ec sagða þer aðan i dag scal hann vppi hanga firir bern . þa svaraði hildibrandr . Ger eigi sva heʀra við goðan dreng hann er af bezto konongaætt bæði i oc i . Nv vill hann geraz við hanom vel oc tigvr
                lega sem ꝩon er at þer . þa mælti þiðricr . þꜹ grið scal ec setia vm alt land faðor mins at eigi scal hꝩeʀr þrælssꝩnr bioða mer a holm oc eigi scal ec þola lengr ꝩandræði af þeim oc nv i frelsi ec mic ifra þvi . þa er þessi hinn illi hvndr hangir ꝩppi firir bern . oc eigi firir þꝩi at siðr at hann fylgði þer hingat . Gac nv i þaðan sem nv stendr þv ecki mvn þer nv ne hanom líꝩa þin þionasta ef þv gerir eigi sꝩa . Oc scal ec fyrst þic hogꝩa i lvti en siðan hann . En þa er hildibrandr heyrir þat at þiðricr ꝩill eigi heyra bœn hans . oc eigi ꝩill hann líꝩa sialꝩom hanom þa mælti hann . Ec finn nv at þꝩ cannt eigi lið at þiggia enda scal nv haꝩa barn þat er brekar . þa dro hildibrandr sꝩerð or sliðrom oc mælti . Gvð firirbioði otrygleic hveriom manni . se nv goðr drengr at nv ꝩil ec halda ockarn felagscap sem ꝩið hetom hꝩaʀr occaʀr aðrom i ocrom ꝩiðrmælom . tac nv her sꝩerð þitt mimvng oc ꝩer þec rꜹstlega . Nꝩ ꝩerðr hann sva feginn sem fvgl degi . Nꝩ kyssir hann a gvllmalin i sꝩerðino oc mælti siðan oc Gvð firirgefi mer er ec mælta illom orðom ꝩið faðor minn ꝩelent . Se her nꝩ mimꝩngs
                  mimvng þiðricr goðr drengr . nv em ec sꝩa fvss at beriaz ꝩið þec sem þyrstr maðr til dryckiar eða soltinn til matar . Nv hœggr hann til þiðrics hvert at aðro . oc hverio sinni leysir hann noccorn lvt af brynio hans oc af skildi oc sva af hialmi . oc eigi ma þiðricr eitt hogg i moti hogꝩa . oc ꝩerðr hann nv engan lꝩt gera nema liꝩa ser oc þo heꝩir hann œrit at ꝩinna . oc þo heꝩir hann nv .ꝩ. sar . Nu ser þiðricr hverso fara mvn þetta vig ef hanom kœmr engi annor liðꝩeizla . þa mvn hann fara osigr . Nv kallar hann a hildibrand meistara sinn . Com nꝩ hingat oc skil þetta einꝩigi . eigi se ec nv hverso ec geta skilt þat einn saman . Þa svaraði hildibrandr . þa er ec ꝩilda skilt ycr haꝩa þa vildir þv ecki af þvi raði taca oc hefðir þv þa af þessi orrosto fengit ꝩeg oc frama . oc spyriaz mvndi vm oll lond . en nv lœgir mic at þv mannt aldregi segia i sinn siðan at ec lyga at þer þa er ec sagða þer ꝩiðga goðan dereng oc mikinn reystimann . Nꝩ syniz mer sem brynia þin se slitin hialmr þinn cvmblaðr skioldr brotinn oc sialfr þv storom sarom særðr oc mvntv nv ꝩerða slita þetta vig með scom oc osœmð oc ꝩeldr þvi dramb oc ofmetnaðr með grimleic . Skil þꝩ nꝩ ef þv matt engom kosti skil ec ycr annan ꝩeg en hann ꝩerðr nv at raða hꝩart hann vill hinn sama dom dœma þer sem hanom ꝩar dœmðr oða vill hann betr gera en maclect er . En þa er þettmaʀr konongr sa at sꝩnr hans mꝩndi ꝩera iꝩircominn þa toc hann ser einn skiold rꜹðan . oc geck milli þeiʀra . þa mælti ꝩiðga hvat ætlar þv nv at gera konongr hꝩi feʀr þv sva ec segi þer at sanno ef þv ꝩillt gera mer olog i þino landi oc rangendi oc sva þo at þv ꝩilir drepa mec með þinom liðfiolða þa scal engi maðr kalla þic at betra dreng ne at meira mann . en þess ma þo ꝩel hemnt ꝩerða þvi at ec moðorbroðor einn eigi orikari konong en þv ert . þa mælti konongr . Goðr drengr eigi ꝩil ec þer gera annat en gott eitt . ec ꝩil biðia þic at lifir syni minom firir þvi at nv se ec at hann læzc ef þit eigiz lengr við . En ef þv gerir sva þa vil ec geꝩa þer borg eina i landi oc ver þv þar greifi iꝩir oc þar með tigvrlect qvanfang ef þat ꝩill . Nv svaraði ꝩiðga þat ꝩil ec ꝩist eigi er nꝩ byðr þv . hann scal haꝩa slikan dom sem hann bꜹð mer . firir ꝩtan þat at þer berit mic ofrefli firir fiolmennis yðars sakir . Nv gengr konongrenn i en þeir taka nv at beriaz a leic allra harðast oc veʀr þiðricr sec vel oc karlmannlega . en ꝩiðga sœkir aꝩar . Nv hœggr ꝩiðga i þiðrics hildigrim . hinꝩm ꝩinstra megin sva at alt sneið isꝩndr til hins hœgra ꝩegs sva at af flꜹg annaʀ lvtr hialmsins þat er firir oꝩan var haꝩvðit oc þo fylgði harit . Hilldibrandr ser nv þetta at hildigrimr er brotinn þa mælir hildibrandr oc leypr amilli þeiʀra Goði felagi viðga ger firir ockars felagskapar sakir at þv geꝩir þiðriki grið oc tac hann þer til felaga oc þo at þv at riðir ꝩm alla ꝩerold oc baðir þit saman . þa man engi þinn iamningi kallaz . þa mælti ꝩiðga . þo at þat se omaclect firir hans sacar þa scallt þiggia þo þina bœn firir ockars felagscapar sakar . Nv geꝩa þeir ꝩpp ꝩapn sin oc leggia nv saman hendr sinar . oc geraz nꝩ felagar . oc ganga nꝩ inn i bærn goðir ꝩinir . Konongrinn þetmaʀr er nv i bærn heima oc þiðricr með hanom oc heꝩiz nv meðalage af sarom . En þessir riddarar ero með kononge . .ííí. Einn er hildibrandr . annaʀ er Viðga . þriði hornbogi iarl . fiorði er heimir . Nꝩ er þiðricr orðinn heill sara sinna . oc þat er einn dag er hann riðr vt af bærn einn saman . oc engi ꝩeit hvert hann feʀr nema ꝩiðga hanom segir hann ætlan sina . hann heꝩir nꝩ farit osigr en hvat firir þvi þo vill hann eigi tyna lofi sino oc ꝩill hann eigi koma fyʀr til bærnar en hann se iamfrægr sem aðr var hann . Nv riðr hann nætr oc daga kvæld oc morna sva sem hann ma mest a .vij. nattom . hann riðr storar bygðir oc obygðir oc okvnnar leiðir þar til er hann com at scoge einom er heitir osníng oc toc þar gisting ꝩm kvældit ꝩið skoginn . ÞAr spyʀr hann þꜹ tiðendi at aðro megin skogsens stenðr ein borg er heitir drecannflis . þa borg atti konongr sa er drvsian het . en hann ꝩar þa dꜹðr en kono atti hann eptir oc .ix. dœtr . oc drotning heꝩir fest ser mann þann er heitir ecca . engi riddari ma við hann iamnazt i þeim landom er hann er barnfœddr a . hans broðir heitir fasold . hann var sva styrcr oc stollz at þess hefir hann strængt heit at hann hittir engan mann sva mikinn firir ser at hann scal gefa meira en eitt slag þa er . hann skal beriaz oc engan heꝩir hann þann fvndit er hanom haꝩe staðizt meira en eitt slag hvargi sem hann heꝩir til einꝩigis komit . En þat er iðrn ecka at hann feʀr i scog at ꝩeiða dyr með alꝩæpni . oc ef hann finnr nocc
                orn þann mann er við hann vill iamnazt þa vill hann hveriom þeim firircoma . Nv veit hann eigi hverso hann scal comaz vm þann scog firir sakar ecka . firir þvi at hann ꝩill eigi haꝩa fvnd hans at sinni ef hann ma raða firir þvi at i aðrom stað vill hann sin fyʀri freista en við ecca . firir þvi at hann þyckiz enn kenna sara þeiʀra er ꝩiðga ꝩeitti hanom . oc vill hann fyʀr við minna mann freista sin en ecca er . Nv riðr þiðricr a brꜹt at miðri nott sem myrkast ꝩar oc ætlar nv at riða sva vm scoginn at ecca ꝩerði eigi vaʀr við hann . nv villiz hann i scoginom oc veit eigi hvar hann feʀr . Aðr en þiðricr yrði ꝩaʀr ꝩið þa com þar Ecca oc kallaði a . oc spyʀr eftir hvat þar feʀr er sva stolzlega riðr . þa mælti þiðricr her riðr sa maðr er heimir heitir svnr stvdars . en ec rið minna skyldra erenda heim i bertangaland til faðor mins . oc a ec engi scyld erendi viðr þec oc eigi ꝩil ec finna þec . Þa mælti Ecca . Sva ma ꝩera sem þꝩ segir at þv ser heimir en þin rꜹdd ꝩæri ꝩænni til at þv værir þiðricr sialfr svnr þetmars konongs . en ef þv ert sva dvgandi maðr sem sagt er fra . þa mvntv eigi ꝩilia leyna namni þino firir einom manni . Nv svaraði þiðricr . Þo spyʀr þv nams mins sva kapsamlega þa scal eigi lengr leyna þvi firir þer . Ec em þiðricr svnr þetmars konongs af bærn sem þv gazt oc a ec ecki erenði ꝩiðr þec oc ꝩil ec riða leið mina firir þa soc . þa svaraði ecka . Ef sva er sem mer er sagt at þv haꝩer farit osigr firir einom danskom manni eigi allz firir langri stvndo . þa heꝩir þer her nv væl til borezt at her mat fa sva micla sœmð sem aðr fectv osœmð . þv spellaðir goð ꝩapn i ycrom ꝩiðrsciptum . her fær þv annor eigi ꝩeʀri ospellað ef þv tecr af mer min ꝩapn oc fellir mec til iarðar . Nv mælti þiðricr . byðr þv mer einvigi en ec heꝩi ecki til þess heiman bvizt . eða hvat mvndo við nv beriaz er hvargi occaʀr ma annan sia . en ef dagr væri lioss þa mætta ec varla þess synia þer er þv biðr þo at ec sia eigi iamvel við bvinn sem þv ert . Oc heꝩi ec otrꜹðr ꝩerit til einꝩigis þa er ec hefi minnr beðinn verit en nv . oc er þat margom mannom kvnnict i landi þo at her se farœtt vm . en at sva bvno þa vil ec eigi viðr þec beriaz . þa mælti ecca . Niv konongsdœtr oc þeiʀra moðir er min festarcona . en þær bivggo mic til þessa vigs oc firir þeiʀra soc com ec her oc þær fengo mer þessor vapn . Minn hialmr er allr gvllroðinn oc min brynia er oll gvlli bvin . oc a einn skiold com aldrigi meira rꜹtt gvll eða betri steinar en þenna . Ec heꝩi enn engan hest en þv riðr oc mat firir þvi flyia occarn fvnd . en þat er drengsverc at biða heldr eins mannz . osynio let ec hest minn heima eftir . væri hann nv her þa scyldir þv nv beriaz við mic hvar
                  hvart er þv vildir eða eigi . Oc enn mælir ecca . bið min þiðricr goðr drengr ec heꝩi her eitt sꝩerð er ec kann þer af at segia . ÞAt sverð slo hinn sami dvergr alfricr er þitt sverð slo naglring . hann gerði þat neðarla i iorðo aðr en fvllgort væri . hann leitaði oc ꝩm .ix. konongsriki aðr en hann fynni þat vatn er hann fengi hert þat i . oc eigi fann hann þat aðr en hann com þa
                  þar sem a ein var sv er treya heitir . þa
                  þar ꝩar hann herðr . hiolt hans oc meðalcafli er hvartveggia af rꜹðo gvlli slegit oc steypt . oc eftra hialtit er scygt sem gler Oc oll vmgerð fra hioltom oc til odz er með rꜹðo gvlli lagð . oc fetlar allir ero gvlli lagðir oc goðom sylgiom bꝩnir . oc sprotom oc dyrom steinom settir . Brandr er vel scygðr oc gvlli merctr ef þv setr odd hans niðr a iorð þa syniz sem ormr renni fra oddinom oc ꝩpp til hialtana litr sem gvll . En ef þv heldr hanom ꝩpp þa syniz sem sa hinn sami ormr renni vndan hialtanom oc ꝩpp a oddinn þat bragðar alt sem qvict se . sa ormr . hans eggiar ero sva hvassar at fatt stal ꝩænti ec at þvi standiz . þat sverð heitir eckisax . þvi heitir þat sva at ecki sax ne sverð var iamgott borit or eldi þo at leiti vm alla verold . en ef hans iamningi finnz þa man allviða aðr coma . En þat sverð var stolit oc leynt lengi en þat gerði alfricr dꝩergr hinn micli stelari . hann com i þat berg er faðir hans atti leynilega . oc stal hann þvi fra feðr sinom oc gaf hann siðan kononge rozeleif . þar ꝩar þar þat vel varðꝩeitt þar til er hinn vngi rozeleif bar þat . oc þar með drap hann margan mann . Siðan bar hann mart konongsbarn . En ef þv fær hann af mer firir vtan sar þa lati gvð þec vel niota . fyʀr vill ec dꜹðr vera en ec ꝩil þat spara i mina nꜹðsyn . Nv mælti þiðricr . hꝩi ma ec þitt sverð flyia meðan ec ma eigi sialꝩan þic sia . oc ecki ꝩeit ec af þer nema ec heyri kall þit oc ofrmæli . Ec heꝩi riðit i þenna hinn myrqva scog sva at ecki fæ ec set . Nv er mer við þvi hermt at ec for sva at ec mista bæði gatvnnar oc sva faronꜹz . Nv meðr þvi at þv vilt halda þitt lif þa scalt þv eigi oftar bioða mer einvigi . þegar er dagr cœmr þa vil ec at hvaʀr occaʀr taki þat af annars hendi sem fa ma oc allz væntir mic at þv scalt þess giold fa aðr en við scilimc er nv hevir þv hœlz . Nv mælti ecca . far þv nv vel oc heill en þo vil ec segia þer aðr af fegyrðli minom þar ero i .xij. pvnd af rꜹðo gvlli . nv ef þv fær sigr þa heꝩir þv þetta gvll allt . en ef þv fær þat þa heꝩir þv vel arnat . Nv brenn
                  brennr oc gloar sva mitt hiarta sem þetta gull gloar i sioð firir þvi at ec ma eigi na þer at beriaz viðr þic . Oc ef þv villt eigi beriaz viðr mic firir sakar gullz eða goðra vapna . þa bers firir lif oc kvrteisi þessa .ix. drotninga oc þeiʀra moðor er min ꝩapn leto bva með brendo gvlli . oc morg snildarbrogð scal ec firir þeiʀra saker gera . bið min firir þeiʀra sacar oc bersc viðr mic . Þa mælti þiðricr . þat ꝩeit gvð með mer at eigi firir gvll oc eigi firir ꝩapn þin vil ec berriaz viðr þec . en firir sacar kvrteisi oc hœꝩerscv þeiʀra .ix. drotninga . þar firir vil ec giarna beriaz nv oc leypr af hesti sinom . Nu mælti enn þiðricr . her er sva myrct at ec ma ecki sia hann brigðr sverði sino naglring g oc hœgr igriotit firir ser sva at eldr mikill flygr or griotino sva at hann matti sia hvar hann scal binða hest sinn við eitt oliꝩetre oc sva gerir hann . Nꝩ er þiðricr sva briostreiðr orðenn at eigi eigi er gott firir hanom verða . hann trað sva fast griotið at vp geck er firir fotom hans ꝩarð . Nv er þiðricr vill til einvigis þa er ecca feginn oc glaðr er þeir scvlv finnaz oc hœgr nv sinv sverði i sva at eldr glœðir or er stal oc steinn mœttaz oc þat eitt haꝩa þeir lioset til þess er þeir finnaz . Saman coma þeir oc beriaz afbvrðar snarplega . oc rꜹstlega oc sva er sagt at engi maðr haꝩi ꝩitat aðr ne siðan drengilegra tveggia manna ꝩig . Nv er sva til at sia er eldr rycr or vapnom þeiʀra sem eldingar se . Oc sva mikill gnyr oc storir brestir ero af hoggom þeiʀra sem hinar mesto reiðarþrvmvr . oc sva com ꝩm at naliga ꝩaro af þeim hognar allar lifðir . af hvaromtveggia þeiʀra en hvargi þeiʀra er þo enn saʀr . Nv hœggr Ecca af allo afli til þiðriks sva at hann fell i sꝩíma við . Oc ecca lætr nv fallaz a hann ofan oc spennir fast baða armleggi hans oc mælti siðan . Ef þv ꝩillt halda liꝩi þino þa scallt nv bvndinn ꝩera oc ꝩpp scallt nv gefa sialꝩan þec oc ꝩapn þin oc sva hest þinn . Siðan scal fara með mer til borgarennar oc scal ec syna þic þar bvndinn oc iꝩircominn þeim drotningom er mic biꝩggo til þessarar orrastv . þa svaraði þiðricr . lata ma ec lif mitt her at sinni firir þer en eigi ma ec þat þola at haꝩa spott af .ix. iꝩncfrꝩm oc þeirra moðor oc þar með af allꝩm kvrteisvm konom oc karlom þeim sem mic sia eða spyria til sva lengi sem ec liꝩi . Nv tecr þiðricr oc leysir hendr sinar oc tecr vm hals hanom ecca oc sꝩiptaz þeir nv af allo afli . Falka hestr þiðrics hinn goði nemr þetta at sia at hans heʀra þvrfti liðs . þa slitr hann isꝩndr beislit milla tanna ser oc leypr þar til er þeir sciptaz við oc hefr vpp siðan sina baða hina fyʀri fœtr oc lystr sem harðast ma hann a bac ecca sva at mioc sva gengr isvndr rygrinn i hanom . Nꝩ kœmc þiðricr a oc hœggr siðan a ecca oc af haꝩuðet . Nv tecr þiðricr ꝩapn hans oc herneskio oc ꝩapnar sic með oc aldrigi þycciz hann fyʀr set haꝩa iamgoð ꝩapn sem þessor ero . Nv stigr hann a sinn oc riðr nv fram af scoginom er þa alliost er hann com fram af scoginom . Nv ætlar þiðricr sitt rað at hann scal riða til borgarinnar drecanflis oc ꝩæntir hann ef þetta sannaz at hann heꝩir firircomit ecca at nv man hann fa qvanfang oc þvilican metnað sem ecca uar aðr til cominn . Siðan riðr hann til borgarennar . Nv er drotningin gengin vpp i einn tvrn borgarennar oc ma nꝩ ꝩel sia reið þessa mannz oc ꝩerðr nꝩ fegin . gengr siðan oc segir dœtrom sinom . Ec sa nv goð tiðendi sagði hon . heʀra ecca geck heðan i en nv riðr hann til borgarennar goðom hesti . oc ma ec af þvi nv at ꝩisꝩ ꝩita at hann heꝩir fengit sigr af noccorom cappa . Nv ganga þær til gersíma sinna oc bva sec einkar ꝩel oc ganga nv ꝩt i mot hanom . En þa er þiðricr atti scamt til þeiʀra . þa kendo þer at eigi var heʀra þeiʀra ecca oc þetta er annaʀr maðr . En þa er hin gamla drotning ser þetta . þa kœmr henni i hveriv gegna mvn er hon kennir ꝩapnin en eigi manninn . oc þyckizt nv ꝩita at eigi heꝩir ecca leift ꝩapn sin firir einom manni at ser liꝩanda . oc harmar hon þetta sva mioc at hon veit ecki til sin . Siðan ganga þær heim oc segia borgarmannom oc fara þær nv i sin oc casta nv tignarskrvði sino . En þa er borgarmenn verða þess ꝩisir at ecca er drepinn . þa leypr hveʀr til sinna ꝩapna oc ꝩilia at ꝩisv hemna hans . En þa er þiðricr sa þetta ofrefli þa snyr hann aftr hesti sinom oc riðr nv sem mest ma hann . oc þvi nair hann firir þvi at allir borgarmenn ꝩikia nv aftr oc ero nv orðnir ꝩið drap ecca bæði reiðir oc þo ræddir . Nv riðr þiðricr aftr a scoginn oc ꝩeit nv eigi gœrla hverso at feʀr er hann er i okvnno landi oc drepit hofðingia þeiʀra . Oc nv ꝩeit hann þat at allir mvno oꝩingaz við hann meðan hann er i þvi riki . Riðr nv þiðricr af scoginom . oc þa er hann kœmr fram þa ser hann mann einn riða i moti ser sa maðr var mikill ꝩexti oc vel vapnaðr þat er Fasold broðir ecca . Nv riðr hvaʀr þeiʀra a mot aðrom oc hygr fasold at ecca broðir hans se þar firir þvi at hann kennir ꝩapn hans oc kallar a hann . ertv þar broðir ecca sagði hann . þiðricr svaraði . annaʀr maðr er þetta en eigi þinn broðir . þa svaraði fasold . Heyr þv hinn illi hvndr oc morðingi . þv stalst a minn ecca soꝩanda oc drapt hann . en meðr þvi at hann hefði vacat þa mvndir þv veʀra lvt af hafa borit i viðrsciptꝩm . firir þvi at hann var sva goðr dreng
                  drengr oc mikill reystimaðr a
                  at ecki tœkir þv einn af hanom einom . Nv svarar þiðricr . Osatt segir þv þar . eigi drap ec hann soꝩanda heldr veitta ec hanom nꜹðigr at beriaz aðr en ec vilda biða hans . hann bað mic biða sin firir gvll oc silfr oc firir .ix. ivngfrvr oc þeiʀra moðor er hans var ꝩnnasta . oc firir allan þann drengscap oc reysti er dvganda manni samir at haꝩa . en firir sakir þessara hinna samo orða beið ec hans oc veitta ec hanom mitt einvigi . oc var þo sv rið ef ec hefða vitat at hann hefði verit sva styrcr oc mikill maðr firir ser sem hann var . at ec vilda eigi til hætt við hann . en at viso toc ec vapn hans af hanom dꜹðom . oc scal ecki i þvi dyliaz þo at annat hyggir þv . Nv brigðr fasold sino sverði oc riðr at þiðric með miclvm ofstopa . oc kappi oc hœggr til hans allstyrclega i hialm hans saꝩa at þegar fell þiðricr oꝩan af hesti sinom oc mioc sva vissi hann ecki til manna . sva þꜹt at eyrom hans af þvi hino micla hoggvi . Nv mintiz fasold a þat at hann scal engi mann sverði hogva ne vapnom ræna þann er falinn er firir hans eino hogvi . oc riðr hann nv i oc vændir aftr til borgarinnar . En nv er þiðricr fær ꝩit sitt . þa stendr hann vpp sem hvatlegazt oc leypr a hest sinn oc vill at viso hefna sin . oc riðr nv eftir hanom oc kallaði a hann oc ser nv hvar hann feʀr . Ef þv ert sva goðr drengr sem sagt er oc rꜹstr . þa bið eins mannz oc rið nv eigi lengr vndan . en ef þv villt eigi biða þa ꝩer þv firir þat hvers mannz niðingr . oc ꝩill eigi hefna broðor þins . Nv er fasold heyrir þetta . þa snyr hann aftr hesti sinom oc vill at viso beriaz við hann heldr en þola amæli af hanom . En þa er þeir finnaz . þa stigr hvaʀr af sinom hesti oc gengr aðrom i gegn at beriaz . Siðan eigo þeir ꝩapnascipti sin a milli harðlect . oc rꜹstlect oc veitir hvaʀr aðrom stor hogg oc morg . Nv heꝩir þiðricr lotið þriv sar oc eigi mikil . en fasold heꝩir lotit .ꝩ. sar oc oll stor oc mœðiz hann mioc af sarom oc af bloðras oc ser at hans lvtr man nv lægri verða aðr en þeir skili oc þreyta þeir lengr . Nv er sem mælt er at hveriom er lifit sarast at lata oc þo at fasold se mikill reystimaðr oc œrit goðr drengr . þa byðr hann nv vpp at geꝩa vapn sin oc geraz þiðrics þionastvmaðr . Þiðricr svaraði . þv ert goðr drengr oc cvrteiss riddari . grið scalt fa af mer en eigi vil ec þiggia þina þionasto firir þvi at ec drap broðor þinn oc ma ec varla trꝩa þer meðan þat er obœtt . en ef þv villt þa bot þeckiaz þa skvlum við nv leggia hendr occrar saman oc scal ec ꝩeita þer sva micla ꝩirðing at ec scal vinna þer felagscapareið . en þv mer at hvaʀr occaʀr scal dvga aðrom i nꜹðsyniar allar sva sem bornir brœðr ꝩærim við . oc scal kallaz hvaʀr occaʀr annars iamningi . þetta boð þeckiz fasold vel oc þaccar hanom oc vinnr nv hvaʀr aðrom eið . Stiga þeir nv a hesta sina oc riða mioc akaflega . Fra þvi er nv at segia at þiðricr vil nv heim fara aftr til bernar oc þyckiz nv hava sott erendi sit oc ꝩeit nv ef hann kœmr heim at hann mvn verða eigi ofrægri en aðr var hann . Riða þeir nꝩ til þess er qvelda tecr oc como þar sem heitir aldinsæla oc varo þar ꝩm þa nott . En vm morgoninn riða þeir i brot oc far
                  fara vm scog þann er heitir rimslo . þar com imoti þeim dyr eitt er heitir eleꝩans allra dyra er þat mest oc olmast . þa mælti þiðricr við fasold . Ꝩil goðr drengr veita mer lið ef ec vil riða at dyri þesso oc ef við fengim ivir þat stigit þa mvndi kallat vera mikit þrecꝩirki . þa svaraði fasold . J ocro viðscipti þa fecc ec sva stor sar at firir þær sakir tynda ec mino bloði sva at nu heꝩi ec litinn styrc at ꝩeita þer lið nv at sinni . Oc væntir mic þess ef þv riðr i moti þesso dyri at þv scalt þat segia ef þv kœmr aftr heldr en eigi at þv comt aldrigi i meiri mannrꜹn . Nv svarar þiðricr . ef þv matt eigi ꝩeita mer lið þa ꝩeiti sa mer sitt fylgi er ec trvi a . en æ verð ec til at riða hvart sem feʀr vel eða illa . Nv riðr hann at dyrino oc þa er hann a scamt til dyrsens þa stigr hann af hesti sinom oc bindr við eitt oliꝩetre oc gengr siðan i mot dyrino oc hœggr þegar til dyrsens oc beit ecki a . En dyrit lꜹst hann með sinom fyrrvm fotom sva at þegar fell hann . En þa er fasold sa at hann var sva staddr þa riðr hann nv til oc vill veita hanom slict lið sem hann er til oc leypr af hesti sinom oc kœmr til þar sem dyrit var oc fær hann eigi þann hogstað a dyrino er dvga mvni . Nv mælir fasold við þiðric en hann la vndir dyrinv . ef þv matt haꝩa þinar hendr lꜹsar oc nær þv þinv sverði . þa scalt leggia neðan i qvið dyrino nær naflanom oc væntilr mic at þa mvni bita . En dyret þrœngði hanom sva fast at ꝩarla rœ feck hann rœrðan sec . Falka hinn goði hestr þiðrics nemr nv at sia hverso heʀra hans var nꜹðvlega staddr . Nv slitr hann isvndr tꜹmana er hann var bvndinn með oc leypr til dyrsens oc fœrir sva baða firri
                  fyrri fœtr sina a dyrino at dyrit ꝩeictiz allt við oc fell nalega mioc sva til iarðar . Nv leggr þiðricr til dyrsens neðan iqviðinn sva at hioltin toco við . Nv leypr þiðricr vndan dyrino oc heꝩir hann nv baðar hendr bloðgar . en dyrit fellr nv dꜹtt niðr . En aðr hafði fasold ꝩeitt dyrino morg hogg en þat stoðaði ecki at sinni þvi at ecki beit en þo vildi hann giarna dvga hanom ef hann mætti firir sacar sins drengscapar . Nv stiga þeir a hesta sina oc riða ꝩeg sinn . Nꝩ er þeir coma af scogenvm þa sia þeir mikil tiðendi oc vndarleg . þeir sia einn mikinn flvgdreka . hann ꝩar bæði langr oc digr . hann heꝩir fotleggi digra oc klœr bæði hvassar oc langar . hafvð hans var mikit v oc ogorlect . hann flygr nalega með iarðo sialfri oc hvervitna sem klœr hans taca iorðina þa var sem með hino hvassasta iarni væri hogvit . J mvnni ser heꝩir hann einn mann oc heꝩir solgit fotvnvm oc allt vpp vndir hendr . En or mvnninom vt stoð haꝩvðit oc herðarnar hendrnar varo i neðra keptinom oc enn liꝩir maðrinn . Oc nv er hann ser hvar þessir menn tꝩeir riða þa callar hann a þa . Goðir drengir segir hann riðit hingat oc dvgið mer . þessi hinn micli anscoti toc mic soꝩandi af minom scildi . En ef ec væra vacandi oc viðrbvinn þa myndi mic alz ecki sacat haꝩa . Nv er þeir felagar heyra þetta þiðricr oc fasold . þa lꜹpa þeir af hestom sinom oc brigða sverðom oc hogva þeir baðir senn til drecans oc beit noccot sverð þiðrics . en fasold allz ecci . Nv þo at þessi dreki væri mikill oc styrkr þa var hanom þo ofrefli i at bera manninn með ꝩapnom oc komc
                  komsk hann eigi a loft at flivga . oc eigi sic at veria sva sem hann væri lꜹss . Þa mælir sa maðr er i drekans var til fasold . Ec se at þitt sverð bitr ecki a sva er hann harðgor . tac her sverð i kiefta drekanom þat er meiri van er at biti flest er vndir þess eggiar kœmr ef drengr heldr a . Nv leypr fasold til af mikilli reysti oc þrifr i kefta drekanom oc fær sverðit oc þegar vm hœggr hann til drekans . þetta sverð bitr eigi veʀr en hinn hvassasti harknifr skegg . Nv mælir enn hinn sami maðr við fasold . hogg varlega minir fœtr ero harðla langt comnir niðr i hals drecans oc scalt ꝩaraz þat at eigi vil ec liota sar af sialfs mins sverði ef þv fær til gætt þvi at þat er sarbeitt harðla . Oc enn mælir hann ꝩið þa baða . hogvið nv sem fastast goðir drengir þvi at nv þrœngvir mer sva fast þessi hinn illi dreki með sinom keftom at bloð leypr or mvnni mer . oc ꝩeit ec nv eigi hverso yðor ꝩiðrskipti mvno fara . Nv hoggva þeir stort þar til er drekinn er dꜹð
                  dꜹðr . oc er nv maðrenn lꜹss or mvnni drecanvm . Oc standa nv þessir þrir drengir allir saman a einom ꝩelli . Maðrinn mælir til þeiʀra . Ꝩel ætta ec ycr þetta at lꜹna sva vel sem þit haꝩet mec nv leystan fra þeima hinom illa fianda . en ein er bœn sv er ec vilda biðia ycr oc geta ef kostr væri at ec vilda fa mitt sverð af ycr at ycrvm ꝩilia þat er fasold toc or mvnni drekans . Nv mælir þiðricr til hans . hvat manna ertv goðr drengr eða hveʀrar ættar eða hvar ertv fœðingi . eða hvert vill fara . hann svarar . oc segir hanom . Ec heiti Sistram enn minn faðir heitir Reginbaldr hann er iarl i fenedi oc þar var ec fœddr . en ec vilda fara a fvnd hildibranz frænda mins oc hans fostra þiðrics af bern . oc nv heꝩi ec riðit .xi. daga oc nætr oc allitit heꝩi ec dvalz oc varð ec moðr aðan . oc sva hestr minn oc lagðomc ec her niðr oc sofnaða oc þa toc mic sia hinn illi dreki . Nv svarar þiðricr hanom . UElcominn goðr drengr fa scal þitt sverð oc alt þat er þv beiðiz af oss þvi at þer heꝩir nv vel til borit þv heꝩir nv fvnnit þiðric af bærn oc scal nv fara heim með oss . oc vera þar i fagnaði . Nv ganga þeir i oc finna vano braðari sciold hans . oc leita þeir hest
                  hests hans .ij. daga . oc finna eigi . oc feʀr nv ser hveʀr þeiʀra . Þiðricr kœmr nv or scoginvm . þar stendr ein borg hon heitir aldinflis . þa borg a einn greivi er heitir loðꝩigr . Oc þar finnr hann hestinn með sœðli oc haꝩa fvnnit greiꝩans menn oc fœrt hanom . Nv biðr þiðricr fa ser hestinn . oc segir hveʀr a . en greiꝩinn lætr þess enga ꝩan at hestrinn faezt . þa svarar þiðricr . kann vera ef þv ꝩill nv eigi lata hestinn at þv latir þo siðaʀr meiʀr oc þar með .x. aðra eða fleiri ef sva kann at berazt . Oc þar með mat tyna liꝩi þino oc riki . Nv grvnar iarlinn hvi þessi maðr mælir sva diarflega oc mikilmannlega oc þat þyckiz hann sia a ꝩapnvm hans oc a bꝩnaðe at hann er ein kenpa ef hann er eigi tignari maðr . oc mikill þyckir hanom hann ꝩera iꝩirsyndom oc stormannlegr . þa męlir iarlinn . Ec ꝩil firir ꝩinatto sacar geꝩa þer hestinn ec se at þv mꝩnt ꝩera dvgandi maðr er þv ert sva diarfr i okvnnꝩm stað oc tecr einn mikinn gvllring oc gefr hanom . Siðan mælir Jarlinn við hann . hvart ertv þiðricr af bern eða eigi . eða ertv einnhveʀr hans iamningi . þa mælti þiðricr . Eigi ꝩil ec leyna namni minꝩ ec em þiðricr sꝩnr þetmars konongs af bærn oc haꝩet þocc firir ꝩelgerning yðra oc livið heilir . nv mælir iarlinn at hann scal ꝩel fara . þa riðr þiðricr a til þess er hann finnr sina lags
                menn . oc leypr nv Reginbaldr Sistram a hest sinn oc hveʀr þeiʀra a sinn hest oc riða nv allir saman oc letta eigi fyʀr en þeir coma heim til bærnar . oc er þar tekit við þiðric vel oc hans felagom sem ꝩon ꝩar at . Nꝩ sitr þiðricr i hasæti hia sinom feðr þetmari kononge oc hans felagomgar með hanom oc iamningiar . Heimir þionaði oc skencti þeim þann dag . Nv bœtir heimir i gullscal eina oc stendr firir þiðriki oc þionar ꝩel . Nv brigðr þiðricr . sꝩerði sino naglring oc synir lagsmannom sinꝩm oc mælti siðan . þv hinn goði naglring . nv comtꝩ i mikla rꜹn at sinni er ec ꝩar i or bern . oc eigi ætla ec fazt betra sꝩerð en þec . Se her heimir firir þina þionastꝩ eigi ann ec aðrom manni betr at niota þessa sꝩerðz en þer . þigg nꝩ ꝩinr goðr oc niot ꝩel . Nv tecr heimir ꝩið naglring oc þackar heʀra sinvm ꝩel giofna þar ꝩar mikill fiolði annaʀra manna oc þacca allir heʀra þiðric sina ꝩelgerð er hann birti ꝩið heimi . Nv tecr viðga til orða . Vist er naglring illa cominn þvi at heldr ꝩæri hann dꝩganda mannz ꝩapn en þess er nv heꝩir . Oc siðan er ec com til bernar . þa ꝩirda ec þec eigi meira til gengis oc fylgðar en eina cono siðan er ec sa þic þat niðingsꝩerc gera þa er ec ꝩar nꜹðstaddr þa er ꝩið riðom tꝩeir til hinna .ꝩ. alrꜹstra hermanna oc bꜹt mic fram en þv sazt a hesti þinꝩm ꝩel ꝩið bꝩinn oc ꝩildir eigi dvga mer ne nær coma . En iarlinn hornbogi n oc hildibrandr matto eigi ꝩið coma at dvga mer þꝩi at þeir leyptꝩ ꝩt a ana en siðan er iarlinn com til farandi þa þyrfta ec þin allz ecki . nærgi sem ec fæ þer þat goldet . Þa svaraði þiðricr . heyr þar micla scom oc niðingsꝩerc at ꝩilia eigi dꝩga faronꜹt sinom er hann ꝩar nꜹðolega staðr . þv hinn illi hvndr sagði hann . drags i or ꜹgsion minni oc ꝩæri þat þo maclegra at þenna dag hengir þv ꝩppi firir bærn . Nv ꝩerðr heimir mioc reiðr G ꝩið þessa rœðo . Gengr nv i brot oc tecr hest sinn rispa oc oll sin ꝩapn riðr nv i brot . Heimir ꝩændir nꝩ norðr ꝩm fiall oc riðr nv marga daga okvnnar brꜹtir oc eigi ꝩeit hann nv ꝩist hvat hann ma til frama ꝩinna þess er hann þycki iamfrægr sem aðr . hann spyʀr nv til mannz eins þess er heitir Ingram . sa er ꝩikingr mikill oc hermaðr oc liggr ꝩti a scogom oc þar heꝩiz hann optazt ꝩið sem heitir falstr scogr . oc með hanom aðrir .x. hans felagar . falstr scogr er imilli saxlannz oc danmarkar . Ingram er i við hertoga einn i saxlandi hanom gerer hann þat alt ilt er hann ma . oc engan mann lætr hann fara at frialsꝩ ꝩm þann scog styrcr er hann oc mikil
                  mikill firir ser oc einn kappi er hann oc ꝩel ma hann einn bera af .xí. mannꝩm . heimir gerir þat rað firir ser at leita til þessa Ingrams oc eigi lettir hann fyʀr en hann finnr hann oc þa felaga . Nv byðr hann sec til samlags ꝩið þa oc þvi taka þeir ꝩel nv er hann hinn xij. i þeiʀra sveit . liggia þeir nv ꝩti oc a scogi oc gera mart illt . Þetta er fra sagt at kꜹpmenn noccorer hava bviz af saxlandi til danmarkar . þeir haꝩa með ser mikinn fearlꝩt eigi ero þeir færi saman en .lx. manna . allir ꝩel ꝩapnaðir . oc þat ætla þeir at eigi scvlꝩ allfair menn banna þeim ꝩeg sinn ne ræna þa fe sino . Goða hesta haꝩa þeir oc storar gœrsimar a . Nv fara þeir þar til er þeir coma a scoginn falstr . Oc þa er sacmenn ꝩerða ꝩarir ꝩið þessa menn . þa mæla þeir sin a milli . þo at þeir se margir oc ꝩel ꝩiðbvnir . þa mvno þeir er ofreflismenn callaz oft ꝩið mikit ofrefli haꝩa att at scipta ef þeir ꝩilia ser fear afla . En nv þo at þeir se margir saman þa farom i mot þeim oc dvgi hꝩeʀr drengr er . Nv ꝩapnaz þeir oc fara siðan i gegn þeim . En þa er cꜹpmenn sia sina oꝩini firir ser . þa ꝩerða þeir ꝩel ꝩið . lꜹpa af hestꝩm sinꝩm oc brigða sꝩerðom oc snꝩa fram spiotzoddom sinꝩm . meðr þvi at eigi ero scildir til at lifa ser með . þar ꝩerðr nv horð orrosta oc mannscœð oc eigi long aðr en sa ꝩerðr scilnaðr þeiʀra at ingram oc hans felagar haꝩa sigr oc halda sinꝩm mannꝩm allom . en eigi sciliaz þeir fyʀr en allir þeir .lx. manna ero fallnir . Taca þeir nv fe þeiʀra oc ꝩapn oc hesta . oc þyckiazt nv haꝩa ꝩel arnat . oc ero catir oc þyckiaz nv meiri menn firir ser en aðr oc frægri . Oc þat ætla þeir firir ser at eigi mvno þeir til moz coma ꝩiðr þa er þeim mꝩn meira ofrefli i ꝩera iꝩir at stiga en þessir ꝩaro þeim . Oc kallaz þeir nv mikil ꝩandræði haꝩa af hendi leyst . oc heimir telr sec nv rꜹstari mann en aðr ꝩar hann oc þar dꝩeliaz þeir langar riðir . Maðr einn heitir Bitꝩrꝩlfr , i danmarcꝩ a scane ricr maðr firir ser . hann bio þar sem nv er kallat tꝩmmaþorp . kona hans heitir oda hon ꝩar dottir iarls af saxlandi . þꜹ attv einn sꝩn sa heitir þetleifr . Bitvrꝩlfr er allra kappa mestr oc berserkia þo at leiti ꝩm alt danaꝩeldi . Svn hans er ꝩngr oc mikill ꝩexti . hann er oc eigi orðinn i ætt sina ꝩm atferð ne ꝩm aðra kvrteisi firir þvi at meiʀr elscar hann steikarahvs at ꝩera i en hann ꝩili riða með feðr sinom eða iðrottir at nema eða hofðingiom at þiona . En firir þat hit sama ann hꝩarki hanom mikit faðir ne moðir oc litt rœkia þꜹ hann oc fol oc sciptingr hyggia þav oc hveʀr annaʀra at hann se . En þo heꝩir hann set hesta riðna oc spiotom scotið sꝩerðom scylt oc steini orpit oc margar aðrar iðrottir set frammi hafðar oc mætti hann firir þvi nꝩmit haꝩa ef hann vildi gꜹm at geva . allir hyggia at hann geymi slics ecki . firir þvi at eigi er hann mioc braðgœr í ꝩprvna sinꝩm . Oc eigi beʀr hann kamb i haꝩvð ser oc eigi ꝩill hann i baðstofor fara ne lꜹg þo at gor se . Oc ecki ꝩill hann rœkia sic nema liggia i ascꝩ inni i oc laupa með matsꝩeinom ꝩti eða stafkarlꝩm nœcꝩiðr . Bitvrꝩlꝩi er eitthvert sinni boðit til veizlo oc cono hans oc allom þeim mannom sem hann ꝩildi meðr ser haft hafa þingat sem heitir ꝩetlannzherað . til ꝩlfs sotasꝩnar . Oc þa er bitꝩrꝩlfr byz til þessarar ferðar oc hans menn þa ꝩerð
                  verðr þetleifr ꝩaʀr við þessa alla ætlan . Nꝩ gerir hann i scap ser at ꝩist scal hann fara til ꝩeizlvnnar með feðr sinvm . Oc stendr nv vpp i steicarahvsi oc ristir af ser ascꝩ oc strycr hendr sinar oc haꝩvð oc gengr inn i til moðor sinnar . oc mælti til hennar . Moðir segir hann . mer er sva sagt at þv scalt fara til ꝩeizlo . ia sagði hon satt er þat oc . eða hvat ꝩill ꝩan nenna þin þa , hvi spyʀr þv at slicv . hann sꝩaraði oc qꝩazt ꝩilia fara til ꝩeizlꝩnnar með henni . Þa svaraði hon . hvat mvndir þv fara til ꝩeizlo ꝩixlingr þinn oc ættleri . oc alla þessa xí. manoðr lat i steicarahvsi sva at ec sa þec eigi fyʀr en nv oc aldrigi comtꝩ til frialsra manna a allri þessari rið . Oc ecki ꝩill ꝩera licr ꝩarꝩm frænðom oc eigi cœmr þv i ferð at sva bꝩno . þa mælti þetleifr . hvat scylda ec til yðar coma firir þꝩi at þer kvnnꝩn
                  kvnnvn min litla aꝩvssv hvert sinn er ec com oc oftaʀr hataðot þer mic en þer hvgg-
                aðit . En nv meðr þvi at þv ꝩillt leyfa mer at fara þa er ꝩel en ef þv ꝩillt eigi at ec fara þa fer ec eigi firir þvi at siðr . Gengngr
                  Gengr hann nv a oc ꝩt i scala þar sem faðir hans ꝩar . Nv mælir hann til faðor sins . Ec ꝩil fara til ꝩeizlꝩnnar með yðr faðir oc faet mer hest oc ꝩapn . þa svaraði Bitvrꝩlfr . hvat scyldir þv fara til ꝩeizlo með dvgandimannom þat er oss scom en eigi ꝩegr ef þv kœmr með margvm hœꝩerscvm ricra manna svnvm slict fol sem þv ert . Firir þvi at þar er margir menn coma saman at ꝩeizlom . þa er annat titt vngvm drengivm oc ꝩascvm . en steikia hœns eða ges eða briota ris eða kynda elda en þv kannt þat eina at gera . Enda ætla ertv allolicr orðinn ꝩarom ættmannꝩm oc þat ætla ec sannast ꝩera hvat sem engi segir þa ætla æc þec aldregi minn sꝩn vera . þvi at aðra hafða ec iðn i minni en þv heꝩir i þinni . þetleifr svaraði . Ecki er mer þat kvnnict hvers svn ec em nema þat eina er mer er sagt af oc þat heyri ec segia flesta alla menn þa er ꝩita þyckiaz firir ꝩtan yðr at ec em þinn svn þo at ec se eigi ꝩel at mann
                  manni orðinn . En ef þer er noccvr tortrygð a at ec sia þinn svn þa spyr þann er gœʀr man ꝩita þar deili a en ec en þat er moðir min . litil forꝩitni er mer sialꝩvm at leita mer annars faðernis en þessa er nv hygg ec at se oc mer er sagt . eigi firir þvi aldrigi ꝩæra ec sva fatœcs þorpara sꝩn eða litils firir ser at mec mvndi eigi betr haꝩa rœct til þessa dags en þv . En nv ꝩeit ec þat ꝩist ef þv hefðir eigi sꝩa ꝩel leitat mer moðernis sem þv heꝩir at annaʀra manna sogn oc af minnom stigom tekit en hon er . þa mꝩnda ec eigi sannz af niota meðr þꝩi at nv dregr þv noccorn grꝩn a er sꝩa goðz er at ꝩanir sem at henni er . Oc ef hon ætti noccora frændr til at ganga þa er hæꝩir ꝩæri eða dꝩgr ꝩæri i . þa mvndi eigi allꝩm lica slicar sacargiptir sem þv gefr henni ef osannar ero sem ec ꝩænti at se . en hon geldr min at . ꝩæra ec sꝩa ꝩel mannaðr sem nꝩ em ec illa þa mvndꝩ eigi þessar sakargiptir ꝩppi ꝩera . Nv svaraði bitvrꝩlfr . þegi þv fol þitt oc dragz inn i eldhvs oc lig þar i ascꝩ . aldrigi scalt þat heyra ne engi annaʀra at ec draga annan grvn til hvsfreyiꝩ minnar en þann einn er goðr er . firir þvi at þess eins er hon af mer ꝩerð er nytt er . en þat segi ec at þv ert sciptingr einn en hvarskis occars barn . Þa svaraði þetleifr . Nær sem faðir minn eða moðir cœmr eftir mer þa eigv þꜹ litla fostrlꜹn yðr ꝩpp at lvca . firir þvi at litla rœct haꝩe þer a mic lagt oc litinn costnað alt til þessa dags . en þv ꝩerðr at raða vm heimanfor mina leyfa ef þer syniz . en ef þv ꝩillt eigi leyfa mer at fara með þer oc þyckir yðr scom at mer þa fer ec eigi at siðr oc miclꝩ at heldr at þꝩ qꝩiðir mer . Siðan gengr hann ꝩt igarðinn oc tecr hinn bezta hest er faðir hans atti með sœðli oc leypr a oc riðr til eins bonda þar scamt ifra tvmmaþorpi sem faðir hans bio bitvrꝩlfr . Nv biðr hann bondann lia ser ꝩapn sin oc bondinn ꝩerðr ꝩið ꝩel oc ler hanom slic sem ꝩarꝩ . en hann riðr . siðan heim ꝩið sꝩa bꝩit . En þetta heꝩir ꝩerit ꝩm ꝩetr miðian þa er svnd oll haꝩa isað ꝩerit alt sꝩðr til iꝩtlannz sva at ekit er með ꝩagnvm tꝩn fra tvni oc hꝩern bœ fra aðrom . Nv kœmr hann heim oc ser nv faðir hans at hann mvn fara vilia firir ꝩtan hans leyfi oc ꝩilia . oc nv vill hann þat ecki meina hanom at sinni . oc ꝩill freista hverso hann vill með ser fara er hann cœmr til annaʀra manna oc ser nv at hanom man amæli ꝩið liggia ef hann feʀr neisꝩlega buinn or hans garði oc allir menn hans mæla til at ꝩel se ꝩið hann gort . Faðer hans tecr nv goð ꝩapn oc fær hanom . Moðer hans fær hanom klæði . Siðan feʀr hann i oc þvær ser oc kembir har sitt . en eptir þat klæðir hann sec oc ꝩapnar . Oc nv mæla þat allir menn er hann sia at aldrigi sa þeir ꝩasclegra mann en hann ꝩar . oc sagðꝩ þat allir at eptir ꝩanom ꝩæri at ꝩascr ꝩæri firir þvi at fvllgoð ꝩaro tilbrigðin i hvaratꝩeggiꝩ halꝩu . Nv gengr hann til hestz sins oc leypr a hanom ꝩel oc cꝩrteislega siðan riðr hann með feðr sinvm oc mœðr til ꝩeizlꝩnnar . Þa rið er þeir dꝩeliaz at ꝩeizlꝩnni þa feʀr þettleifr með ser ꝩel oc allꝩm sinvm siðꝩm sꝩa sem hann hefði oftlega þar ꝩerit er ꝩandlift hefði ꝩerið . Oc er liðnir erꝩ þrir dagar þa ryfz sꝩ ꝩeizla . feʀr nv oda cona bitvrꝩlfs heim oc allir hans menn með henni . En sialfr hann feʀr til annaʀrar ꝩeizlv oc þetleifr svn hans með hanom . Nv coma þeir til annaʀrar ꝩeizlo oc dꝩeliaz þar meðan hon stendr . Oc er þeir bꝩaz heim þaðan þa er a þeiʀra falstr scogr oc er þeir coma i ꝩið scogenn þa beʀr sva leið þeiʀra til at þar ꝩerða þeir fram at fara ꝩm scoginn hvart er þyckir liꝩft eða leitt . Nv riða þeir fram þa coma þar a mot þeim . xí. sacmenn Ingram oc hans felagar . Mælir nv Bitvrꝩlfr við þetleif svn sinn . Nv þœtti mer betr at ꝩærir heima hia moðor þinni svn minn oc ecki mvnda ec ræðaz firir þessom xí. þo at ec ꝩæra einn saman . en vm hitt em ec ræddr at ec lata þec er þv ert vngr oc einca barn mitt . þa svaraði þetleifr . Finnr þv þat noccot at ec ræðomc þo at ec sia þessa menn . nv er hitt mitt rað at hvartveggi occaʀr stigi af sinvm hesti oc hvaʀr occaʀr snvi sinv baki til annars . en ef ec þori eigi at ꝩeria mic þa calla mic aldrigi þinn svn . Oc þat mvn þa sannazt er þv drott i orð aðr en ꝩið fœrim heiman at ꝩist em ec þa ættlæri oc aldrigi fra goðom mannom cominn ef ec ræðvmc mioc þessa menn hversꝩ sem at feʀr . Siðan liop hann af hesti sinꝩm oc baðir þeir oc brigða sꝩerðom . Heimir hefir ꝩorð haldit iꝩir Ingram oc hans felagom þann dag oc heim comit oc sagt sinvm laxmannom . her riða .ij. menn oc haꝩa sꝩarta hialma oc neglda saman með storom naglꝩm oc þat hygg ec at ꝩist mætti fiandinn sialfr haꝩa gort þessa hialma . sꝩa ero þeir sterclega gerꝩir . oc ꝩist ero þeir kappar ef þeir ero eigi tignari menn . oc þat ꝩæntir mic at nv comim ꝩer i fvlla rꜹn . þa mælti Ingram . hꝩerir mvnv þeir tꝩeir er mer mvn ofrefli i ꝩið at eiga oc minꝩm mannꝩm . þar sem ꝩer barꝩm xí. einir af . .lx. manna eigi allz firir langv . Fari nv til ꝩarir menn .ꝩ. oc taki ꝩapn þeiʀra oc clæði oc drepi sialꝩa þa . Nv riða þeir til fim . en þeir feðgarnir ꝩeria sec ꝩel oc drengilega . Oc er þeiʀra ꝩiðrscipti allrꜹstlect . En at skilnaði þeiʀra þa liggia þar eptir dꜹðir þeir fim en bitvrꝩlfr oc hans sꝩn er þa enn ecki saʀr at þvi sinni . Ingram ser nv ꝩiðrscipti þeiʀra oc biðr nv alla til fara oc dvga hꝩern sem ma . oc qꝩeðr nv þo ofsiðla ꝩera . Nv ꝩerðr þar horð orrosta oc long . Bitvrꝩlfr hœggr af miclom rꜹstleic oc afli til ing
                rams a hialm hans oc klꜹf hialminn oc haꝩuðit sva at ser fell hvaʀr lꝩtr a iorð . en þetleifr drap meðan .í. menn . oc eigi letta þeir fyʀr en allir ero fallnir sacmenn nema heimir einn stoð ꝩp . Nꝩ hœggr heimir til bitꝩrꝩlfs af miclꝩ afli i hialm hans sva at þegar fellr bitvrꝩlfr til iarðar oc ꝩissi ecki til sin . þetleifr sa at faðir hans er fallinn . oc hœgr til heimis af mikilli hermð i hialm hans sva at hann fell a kne . Oc þegar spretr hann ꝩp aftr oc leypr til hestz sins oc a hanom oc riðr nv sem mest ma hann ꝩndan allan þann dag oc er hann þvi feginn er hann nær liꝩino i þesso sinni . þa sagði hann þat sem margir haꝩa siðan sannat . at ecki iarn ꝩar iam drottinhollt sem spori . hann gaf hanom lif þann dag . sem margvm aðrom hevir hann geꝩit . En þa er heimir com at a noccoʀre . þa liop hestr hans rispa sva mikit at hann fleygði iꝩir ana sem kolꝩi scyti . Sua er sagt at mylna ꝩar i anni oc geck mylnan . En heimi heyrðiz sꝩa til sem mylnꝩhiolen leti sva slag slag oc drep drep . Sꝩa þotti heimi sem eftir hanom fœri hinn gamli bitꝩrꝩlfr oc mælti við sꝩn sinn þetleif . hogg hogg oc drep . heimir riðr nv ꝩndan bæði dag oc nott oc lettir eigi fyʀr en hann com heim i bern . oc sættiz nv við þiðric oc ero nꝩ goðir felagar sem fyʀr . oc ꝩinna morg storꝩerc . Bitvrꝩlfr oc þetleifr toco þar alt fe þeiʀra oc vapn oc fara nv heim ꝩið sꝩa oc haꝩa unnit micla frægð . oc ero heima vm rið . Nv þyckiz þetleifr ꝩera maðr firir ser er hann heꝩir reynt sic i ꝩapnascipti . oc nv er feðr hans oc mœðr mikil hvggan at hanom oc ꝩænta nv at hann mꝩn brigða i beztv æt sina . Þetleifr mælir ꝩið moðor sina . Fa ꝩil ec mer lata goð clæði oc tigvrlegan bvnað oc vil ec riða til iarlsens moðorfaðor mins i oc fara at sia siðv annaʀra manna i landi oc kannaz við frændr mina oc ma þa sia hvart ec em noccoʀr maðr firir mer er ec reyni mic nocqvat enn meiʀr en nv . Moðir hans segir sva alt scvlv vera sem hann ꝩill at se þvilica sagv segir hann feðr sinvm at hann ꝩill brꜹt fara af landi oc þar til ꝩill hann haꝩa stoð af feðr sinvm i gvlli oc silfri oc goðom gripvm i ꝩapnom oc hestvm oc þat sem hanom er sœmilect at haꝩa er hann kœmr til annaʀra dvganda manna . Bitvrꝩlfr sꝩaraði . Ꝩel ma ec fa þer ꝩapn goð oc hesta oc fe sva mikit sem þv ꝩillt haft hafa . en þꜹ rað ꝩil ec raða þer ef þv feʀr iꝩir iꝩtland . þa mvntv ꝩiða coma þa ꝩer þv hœfilatr oc eigi mikillatr þat mæliz ꝩel firir . Oc ef þv kœmr sva langt ꝩt iꝩir saxland sem sa staðr er er bern heitir oc hittir þv þiðric sꝩn þetmars konongs . þa ꝩer þv aldrigin sva diarfr at þv beriz ꝩið hann . ne ꝩið hans felaga . ecki matt standaz hans hin storo hogg . hans hialmr heitir hildigrimr ecki sverð ma a hann bita . Sverð hans heitir eckisax þat er allra sverða bazt . hestr hans heitir falka . hann er sva sciotr at þo at þec hendi nꜹðsyn til ꝩndan at riða þa ma hann ꝩera þer hvart er hann vill nær eða fiaʀri er hann heꝩir þann hest . Með hanom ero margir agætir kappar oc scalt við engan þeiʀra etia þer þo at costr ꝩæri . en ec ræð þær at þv farir eigi lengra en til iarlsins moðorfaðor þins oc ꝩer með hanom þa rið i er þer syniz en siðan far heim hingat oc ꝩer her þer mvn her minnzt at ꝩasi ꝩera . Þetleifr segir at sꝩa scal ꝩera sem hann biðr . Enn mælir bitvrꝩlfr . ef þv scalt riða a moðorfaðor þins . þa mvntv coma aðr a einn scog er heitir borgarscogr . þar er einn staðr sa er heitir marsteinn . Oc þar er einn kastali sa er aldrigin sat iamfagran þinꝩm ꜹgꝩm . en engan mann mvntv finna i kastalanvm . þar er einn stoll tigvrlega bꝩinn . þar a liggr einn lꝩðr . þann lꝩðr scalt þeyta þa man sciott coma sa er castalann a . en þat er hinn goði minn felagi . Sigvrðr . ef þv ser hann . þa matt kenna hann . Mikill er hann oc gamall hꝩitr sem dvfa með langv hari oc siðꝩ skeggi . Nv ef þv finnr hann . þa seg hanom skiott namn þitt oc þins faðor aðr en hann ꝩerði reiðr þer . oc man hann þa ꝩel fagna þer ef þv segir hanom hꝩeʀra manna þv ert . en þo at þv hefðir einn xí. manna megin . þa ꝩærir þv þo eigi fœʀr at beriaz ꝩið hann . þa svaraði þetleifr . sꝩa scal ꝩera segir hann sem þv leggr rað firir mec . Nv er hann albvinn ferðar sinnar . þa leiðir faðir hans oc moðir hann til hestz sins oc raða hanom goð rað oc morg oc biðia hann ꝩera mildan oc storgioflan bæði ꝩið rika menn oc ꝩið orika . oc qvaðo hann af þvi mvndꝩ ꝩerða orðsælan við alla menn . Moðir hans fær hanom gvllring sinn oc sendir hon qveðio iarlenom feðr sinom . nꝩ skiliaz þav hann biðr hana vel lifa ra oc hon biðr hann ꝩel fara . faðer hans leiðir hann nocqvi lengra oc fær hanom .xx. mercr gꝩllz oc rœðir ꝩið hann marga lꝩti oc biðr nv hvaʀr með aðrom at ꝩel fariz at oc sciliaz þeir nꝩ feðgarnir . Nv riðr þetleifr veg sinn til þess er hann kœmr i scog er hanom ꝩar sagt oc riðr til kastalans oc finnr þar einn lꝩðr sem faðir hans hafði ꝩisat hanom . Oc nv setr hann lvðrenn a ser oc blæss . oc þa kœmr þar einn maðr . oc sa riðr einꝩm alpanndir oc ꝩar með hinꝩm sama hætti oc faðir hans sagði hanom at Sigvrðr mvndi ꝩæra . Oc nv er þeir finnaz þa spyʀr Sigvrð
                  Sigvrðr hꝩeʀr sa maðr ꝩæri er lvðr hans hafði tekit at oleyfi hans oc blasit . hann svaraði . ec heiti ꝩildimælricr . þa mælti Sigvrðr . mer þœtti þat ꝩænlegazt ef ec skylda geta til at þv mvnðir ꝩera svn bitvrꝩlfs iarls af tvmmaþorpi . oc ef sva er þa seg mer satt til . þa svaraði þetleifr . ecki kann ec þann mann . er þv segir þar ifra . Þa laꝩpa þeir saman oc beriaz oc er þeir haꝩa lengi bariz oc mioc snarplega þa hꝩilaz þeir firir þꝩi at Sigvrðr mœðiz þvi at hann er gamall maðr . Oc enn mælti Sigvrðr . ef þv ert svn bitvrꝩlfs þa seg mer oc haꝩvm ꝩið þa œfret lengi barz . þa mælti þetleifr . langv hafða ec þat sagt ef ec ꝩæra sa er þv segir þar ifra oc engi ꝩeit ec deili a . oc enn meiʀr ꝩil ec freista occoʀra ꝩapna oc sva hvaʀr occaʀr sigr scal af aðrom bera aðr en ꝩið scilimc . Nꝩ taca þeir til ꝩapna sinna oc beriaz nv allra diarflegazt oc hvargi þeiʀra ma af aðrom bera sigr . Oc eigi letta þeir sinv ꝩiðrscipti fyʀr en sol er i . þa mælir Sigvrðr . nv scvlꝩm ꝩið hætta at sinni þessꝩm leic eigi ꝩil ec beriaz ꝩm nætr . heim scalt nv fara með mer oc ꝩera gestr minn þessa nott en a morgon at œrnom degi þa scvlvm ꝩit her coma oc sva skiliaz at aðro kꝩeldi at eigi scalt oftaʀr mer bioða einꝩigi . Oc þetleifr segir at sꝩa scarl ꝩera sem hann ꝩill at se . En her til ganga þessir lꝩtir er Sigvrðr mælir sꝩa at hann ꝩar þa moðr oc fengit heꝩir hann eitt sar . oc nv kœmr hanom i hvg at heima liggr sigrsteinn hans . Nv lꜹpa þeir a sina oc riða nv til heimilis Sigvrðar . þar finna þeir eitt hvs grafit i iorð niðr en vt a mot þeim gengo tꝩær conor annꝩr er kona Sigvrðar en annꝩr er dottir þeiʀra . hon dottir Sigurðar er sva styrc at fair karlmenn ero aflvgri en hon er . Nꝩ ser hon at einn maðr fylgir feðr hennar . Nv þycciz hon ꝩist ꝩita at sa maðr mvn att haꝩa ꝩapnascipti ꝩið hann . Grvnar hana nv at faðir hennar mvn farit haꝩa osigr firir þvi at hon ser mioc lifðir hans skeindar . Oc er þeir haꝩa stigit af hestvm sinvm þa gripr hon baðom handom til þetleifs sꝩa fast at hon fellir hann þegar til iarðar oc lystr neꝩa sinvm a hals hanom sꝩa hart at hon hygr at isvndr scal ganga halsbeinit . Nv er þetta heꝩir at borizt þa þyckir þettleifi ꝩera at mikil scom er ein cona scal haꝩa ꝩe feldan hann til iarðar oc ꝩeitt hanom þvilica scom oc sꝩiꝩirðing . oc nv tecr hann hendi sinni annarri vm armleg hennar en annaʀri vm hennar barka sva fast at ꝩatn flygr vt ꝩm bæði hennar ꜹgo . oc sva fast kreistir hann hondina at bloð stocc ꝩndan hꝩeriom nagli . Nv kallar hon oc biðr hann gefa ser grið . oc segir at hon ꝩill sættaz við hann . þetleifr ser nv at þat er engi hans fremð at drepa eina cono þo at hon haꝩe braðlega til hans gort en þat finnr hann at ꝩist ma hann gera illan lvt hennar ef hann vill . oc lata þꜹ nv hꝩart hendr af aðro . oc ganga inn oll saman . oc ero þar hꝩs ꝩel bvin með goðom klæðrnaði . nv er hanom ꝩeittr goðr beini þa nott . Oc nv drecca þeir gott vin en dottir sigvrðar þionar . oc skenkir ꝩel oc kvrteislega . frið ꝩar hon a sionvm a alla eigi siðr en styrc . Hon ser iamnan bliðlega til þetleifs oc finnr hann þat gœrla . en þa er hon fær hanom scalena . þe þa tecr hann alt saman oc fingr hennar oc kreistir littat . Oc hon finnr þetta gœrla . oc þa er hon skenkir hanom annat sinni þa stigr hon a hanom . Nv fellr hvarotꝩeggia þeiʀra goðr hvgr til annars oc þetta ꝩitꝩ þꜹ tvꜹ ein með ser . Nv ganga þeir at sialfri nott comandi til sœms . Sigvrðr oc þetleifr . oc heꝩir þetleifr goðan ꝩmbꝩnað þa nott . oc sofnar hann þegar kœmr i reckiꝩna . En þa er ꝩar miðnott kœmr þar til þetleifs dottir Sigvrðar oc stigr þegar i reckio hia hanom . Oc hann ꝩacnar ꝩið oc gefr henni rꝩm hia ser . lioðlega sꝩa . her gengr dottꝩr Sigꝩrðar engi lꝩtr annaʀr til en hon vill gera orvgga sætt a millꝩm þeiʀra oc þyckiz hon gort haꝩa braðlega til þetleifs ꝩm kꝩeldit oc ꝩeit hon at hanom man mislika ef sva bvit stendr oc veit hon at sa ꝩerðr at bœta er fyʀri brꜹt . ef eigi er allmikill mvn afgerðanna . En bœta með hꝩerio þa . þat mvnv þeir hyggia er heyra sagvna oc nær sitia oc flestv ꝩilia aferlegra ꝩeg snva at hon mvndi sialꝩa sec fram bioða . Nei þat for sva fiaʀri til þess gecc hon þangat at skemta hanom með fagrom dœmisagom oc aðrom kvrteislegom rœðom . þeim er hon kꝩnni betr en flestar meyiar aðrar . oc hitt at hon ꝩissi at minnr sottv flœr tva menn saman i reckiꝩ en einn saman . Nv haꝩa þꜹ talazc ꝩið marga lvti sin a millꝩm oc segir nv hvart aðro þat er ꝩita fysir oc heꝩir hon nv lægt með ꝩiti ꝩandræði sin . siolf heꝩir hon þvi sett oc engan annan til beðit með ser nema þꜹ tvꜹ haꝩa þessari oro allri sett sin a milli opt ꝩerðr oc xij. manna domr rofinn en þessi mvn eigi ꝩerða roꝩinn man hon oc slict alt haꝩa i set þvi at hon var bæði ꝩitr oc diꝩpraðog meira rꜹstleic en ec kꝩnna fra at segia oc haf þoc firir dottir at þv ꝩillt samþyckiaz goðo raði oc lita minvm raðom . oc þar til ꝩil ec haꝩa handsal þitt at þetta haldiz af þinni hendi . hon sꝩaraði . halda mꝩn ec min orð ꝩaraz at þit haldit sꝩa alla lꝩti er þit mælit oc tecr hon nv i feðr sinom . Nv gengr Sigvrðr oc segir þetleiꝩi oll hennar orð oc at hon ꝩill þecciaz raðoneyti ꝩið hann . þetleifr sꝩaraði . havið þocc firir yðra syslo oc yðart sœmilect boð ꝩel haꝩi þer minꝩ mali aleiðis comit ꝩið hana iamoꝩænt sem ꝩar . oc giarna ꝩil ec þetta boð þiggia oc kꝩnna yðr micla aꝩꝩssꝩ firir . en nv ꝩil ec riða sꝩðr at hitta jarlinn moðor moðorfaðor minn fyrst allra raða en þa er ec ꝩændi heim þaðan þa kœm ec her með þvi moti at þa heꝩi ec dottꝩr þina heim með mer . Sigvrðr sꝩaraði . alt ꝩil ec eftir þvi sem þv ꝩillt oc ꝩil ec at þv farir sem fyrst oc comir þꝩi fyʀr aptr . þa riðr þetleifr a en Sigvrðr fær hanom .x. mercr gvllz en aðr hafði hann .xx. mercr gꝩllz . hverfr nv Sigvrðr til hans aðr en þeir skilizc en dottir hans sialdnaʀr en hon ꝩildi firir þꝩi at af malꝩm ꝩerða menn kꝩnnir . sꝩa ꝩar henni oc ꝩið hann . feʀr nꝩ þetleifr ꝩeg sinn oc riðr þingat sem hann heꝩir ætlat langar leiðir bygðir oc obygðir . Nꝩ er hann com sꝩðr i saxland þa mœtir hann manni a ꝩeg sinvm . hann fagnar þeim manni oc spyʀr hvaʀr annan tiðenda eða hꝩert fara scal . En maðrenn sagði at hann com sꝩnnan af amlꝩngalandi oc scal fara norðr i hꝩnaland . þa mælti þetleifr . heꝩir þꝩ heyrðan nemndan þann mann er þiðricr heitir sꝩnr þetmars konongs af bern . eða ꝩeiztꝩ noccor deili a hꝩat manna hann er . eða hvart hann er nv heima ibern eða eigi . Maðrinn sꝩarar hanom . kann ec þiðric konongssꝩn af bern oc allir menn mꝩnꝩ heyrt haꝩa hann nefndan oc ꝩeit ec at hann er iꝩirmaðr allra manna at reysti . oc at drengscap . oc at mildi oc bliðlæti oc þo grimr oꝩinꝩm sinꝩm . hann mvn nv eigi heima ꝩera . hann er riðinn til ꝩeizlꝩ i til ærminrics konongs frænða sins . þa mælti þetleifr kanntv noccora leið at segia mer þa er sꝩa ꝩæri scom at ec kœma fyʀr afyʀr a þiðrics konongssꝩnar en hann kœmi til romaborgar . Maðrinn sꝩaraði er sa ꝩegrinn . er skemri er með þvi at þiðricr feʀr ꝩarla alt hit beinsta sꝩðr til romaborgar . mer ꝩar sꝩa sagt at hann scyldi eiga afꝩic noccot avstr avstr til hafs i fenedi oc dꝩeliaz þar noccora sꝩa daga aðr en hann riði sꝩðr . En er þꝩ kœmr sꝩðr i miðia til trentar sialfrar þa ꝩic af þeim ꝩegenꝩm er til bernar sialfrar liggr oc rið ꜹstr vm scarðit sem þꝩ mvnt sia firir þer opit . oc spyr aðr ꝩandlega ꝩegarens i trent oc þa er þv kœmr ꜹstr til sioarens þa mꝩn hꝩert barn kꝩnna at segia þer satt til hꝩar þiðricr er . nv kann ec eigi giœʀr þer til hans at segia . þetleifr gefr hanom fingrgvll sitt oc lꜹnaði hanom sꝩa sin orð . Nv sciliaz þeir oc feʀr nv hvaʀr sinn ꝩeg . Erminricr konongr heꝩir nv gort ꝩeizlꝩ micla oc rika oc til byðr hann ꝩiða rikismannꝩm konongom oc iarlꝩm hertogom oc greiꝩom oc barꝩnvm oc allzconar hofðingiꝩm . þar til heꝩir hann boðit þiðric af bærn oc hans mannꝩm . Nv ꝩeit þetleifr at hann mvn eigi hitta þiðric heima . En þa er hann kœmr þar sem ꝩegirnir skiliaz oc ligr nv annaʀr ꝩegrinn til iarlsins moðorfaðvr hans en annaʀr liggr sꝩðr vm fiall . Nv heldr hann hesti sinvm a gatnamoti oc ihvgar með ser hvarn ꝩeg er hann scal riða oc mæliz ꝩið einn saman . Meiri forꝩitni er mer a þiðriki a bærn oc a hans felagvm en mer er a minꝩm afgamlꝩm . Enda mætti ec þo hann finna at ec finna þiðric fyʀi . Lystr hann nv hest sinn sporom oc riðr sꝩa sꝩðr i tꝩn fra tvni allan veg sem hanom ꝩar ꝩisaðr oc er hann þar enga nott aðra sem aðr heꝩir hann ꝩerit . hann kœmr ꝩm siðir til kastala noccors oc þar finnr hann þiðric af bærn oc Ꝩiðga oc heimi . haꝩa þeir tekit ser gisting i þess mannz er heitir AKi . hann er broðir erminrik konongs sammœðra oc þetmars konongs af bærn . þessi staðr heitir fritilaborg . Nꝩ tecr þetleifr ser herbyrgi i þeim samv hvsꝩm sem þiðricr ꝩar oc hans felagar . Nv spyʀ þiðric
                  þiðricr hvert namn hans se eða hvaðan hann com . hann sꝩaraði . Ec heiti ęlminricr . faðir minn heitir soti af ꝩetlannzheraði i danmarkv . þa spyʀr þiðricr . hꝩert scalt fara er þv comt sꝩa langan ꝩeg hingat . Nv segir þetleifr . Ec rið þar til er ec finn þann tigvrlegan hofðingia er þeckiaz ꝩill mina þionastv hesta hans at gæta eða ꝩapna eða þarf hann eins mannz gengi þess er noccot ma firir ser þo at eigi se mikit oc frett heꝩi ec til eins hofðingia er kallaðr er þiðricr af bærn . Mætta ec hann finna þa vilda ec hanom ꝩeita mina þionastv ef hann ꝩill ꝩið taca . en nv vil ec yðr spyria hvaðan þer comvð eða hꝩer ero nomn yðor . eða hveʀr er yðaʀr hofðingi . eða hꝩert scꝩlꝩ þer heðan ꝩænda . oc eigi ꝩilda ec at þer firirkꝩnnit mec orðanna þo at ec spyria ofroðlega firir þvi at ec em ꝩtlennzcr maðr oc aldrigi fyʀri sꝩa langt fra mino heimili cominn fyʀr sem nv oc set aldrigi annaʀr manna siðꝩ . Uiðga sꝩaraði . ecki mvn þat illa ꝩirt firir þer þo at þv spyrir slicra lꝩta . Nv heꝩir þer ꝩel til borit goðr maðr ef þv ꝩildir finna þiðric konongssꝩn af bærn oc hanom þiona firir þꝩi at her matt nv hann sia þiðric af bern oc með hanom þann mann er heitir heimir . Oc enn ero her fleiri menn dꝩgandi með hanom þo at þenna nemna ec fyrst oc ꝩæntir mic at þiðricr konongssꝩn mvn þat ecki illa ꝩirða firir þer at þꝩ ꝩilir heldr hanom þiona en aðrom tignvm mannꝩm . Þettleifr stendr ꝩpp oc gengr firir þiðric . Heill heʀra segir hann . feginn em ec þvi at ec þyrfta eigi lengra eftir þer at fara . oc ec matta yðr her finna . Nꝩ ꝩil ec bioða yðr mina þionastꝩ oc þinvm mannꝩm . þiðricr lezc þat ꝩilia at taca hans þionastꝩ oc segir at hann scal riða með þeim til ꝩeizlꝩnnar hesta þeírra at gæta oc ꝩapna . Nv lætr þetleifr ser þat ꝩel lica . Oc at morni riða þeír i leið sina oc aki með þeim amlꝩngatrꜹsti . ꝩaro með þeim .xx. riddarar . oc como til romaborgar a degi er ꝩeizlan hofsc . oc ero þar comnir margir rikismenn . oc ero hinar agætaztv konongshallir skipaðar af dyrlegom hofðingiꝩm . en sꝩeinar oc þionastꝩmenn ero i hallꝩm er hestar ero inni oc þar er þetleifr með þeim . Nꝩ uill þettleifr eigi ganga i konongsgarð at krefia ser matar oc dryckiar arla oc siðla oc gerir þat ihvg ser at heldr scal hann ꝩela ꝩm þat er sialfr a meðan er þat ꝩinnz . oc segir at æ man noccot firir handom ꝩerða þegar þat er ꝩppi . Nꝩ hinn fyrsta dag er sꝩ ꝩeizla hefsc . þa gengr þetleifr ꝩt a oc með hanom margir sꝩeinar . Nv como þeir a torg oc lætr þetleifr kꜹpa þeim ꝩin oc mioð oc allzconar crasir sꝩa at eigi skyldi sialfs konongsborðet betr ꝩera bꝩit at mat oc drycc . en þeiʀra skyldi vera oc heim lætr þettleifr þat flytia til herbyrgis sins oc setr þar sitt borð með costnaði . Oc til sin byðr hann margum sꝩeinꝩm . oc þionastꝩmannꝩm . oc ꝩeitir þessa ꝩeizlo af miklꝩ cappi .iij. daga fvlla . oc nv er ꝩppi hans fe alt þat er hann hafði heiman i þessari ꝩeizlo . .xxx. marka gvllz . En hvat firir þvi enn ꝩill hann eigi lata falla niðr sina ꝩeizlo meðan ꝩeizlan konongsens stendr oc gengr ꝩt a oc kꜹpir nv allra flest til borðbꝩnaðar . Oc setr at ꝩeði hest heimis rispa oc sꝩerð hans naglring . oc oll ꝩapn hans firir .x. mercr gꝩllz oc nv byðr hann til sin allra flestꝩm mannꝩm . oc neytir nv til þess er ꝩppi er þetta fe allt . Ꝩarla ꝩill hann enn lata firirꝩinnaz oc gengr enn ꝩt a oc kꜹpir nꝩ allra flest til sins borz oc ꝩeizlv allt þat sem hann fær bezt . Oc nv setr hann at ꝩeði hest ꝩiðga skemming oc sverð hans mimvng oc oll ꝩapn hans firir .xx. mercr gvllz oc nv eycr hann mikit a sitt borð oc alt sitt herbyrgi lætr hann tialda með dyrꝩm pellꝩm oc nv ꝩeitir hann þetta fe meðan ꝩinnz . oc er nv ꝩppi alt . þa ꝩill hann at nyiꝩ til ꝩeizlꝩnnar afla . Nv heꝩir konongsꝩeizlan staðit fvlla .ꝩij. daga oc nv er tꝩa daga oꝩeitt . Riðr nv þetleifr ꝩt a . hesti þiðrics falka með allꝩm hans ꝩapnvm oc herclæðom . oc aflar ser nv til ꝩeizlꝩ at nyiꝩ oc kꜹpir alt þat er hann finnr dyrast oc ef hann ser mann ꝩilia cꜹpa einnhꝩern lꝩt a . oc er metið firir .xí. pennina
                  penninga . þa gengr hann firir hann oc kꜹpir firir .xx. penninga . heldr en hann missi . oc aðr en hann haꝩi fvllkeypt til sinnar ꝩeizlo þa setr hann at ꝩeði hest þiðrics falka oc sꝩerð hans gvlli bꝩit eckisax . oc hinn harða hialm hans hildigrim oc þar með oll hans ꝩapn firir .xxx. marka gvllz . oc nv byðr hann til sveinvm oc þionastꝩmannꝩm . loddarꝩm oc leikarꝩm hꝩerivm er þiggia ꝩill . oc eigi scortir nv i holl af hans boðsmannꝩm .xxx. .c. manna oc drecka nv þa rið er ꝩeizlan stendr . Nv þann dag er lycr ꝩeizlvnni þa gefr þetleifr haꝩvðloddara einvm þeim er isvngr heitir sinn gvllring er moðir hans gaf hanom . Sa leikari ꝩar iꝩir aðrvm leikarꝩm oc loddarꝩm oc frægri en hveʀr annaʀa oc enn gaf hann hanom oll ny klæði gvllsꜹmað oc scoren af pꝩrpꝩra þat ꝩaro tignarclæði þiðrics konongssꝩnar oc lꜹnaði isꝩngi sva sina skemtan oc hveriom leikara gefr hann morc eða tꝩær . Nꝩ kallar þiðricr þetleif til sin oc er hann kœmr þar þa spyʀr þiðricr hann at ꝩapnvm sinvm . oc mælir ꝩið hann at sœðla scal hest hans oc allra þeiʀra hans manna firir þvi at nv ꝩill hann heim bvaz . þa segir þetleifr . heʀra þer mvnvð fyrst ꝩilia leysa þat fe er ec heꝩi neytt meðan þer ꝩaroð at þessari ꝩeizlꝩ at ꝩisꝩ her lata lif þitt með osœmð oc aldrigi siðan scalt eyða iammiclꝩ fe sem nv logaðir oc engvm hofðingia siðan gera þvilica neisꝩ sem nv heꝩir þv konongenom gort er þat segir maðr manni at þin ꝩeizla var halꝩ
                  halꝩv rikvlegar ꝩeitt at allꝩm lꝩtꝩm . en konongsens sialfs . oc er slict diorfꝩng mikil at gera manni eigi meira firir ser en mer syniz þv ꝩera . Þetleifr sꝩaraði miskvnnar mvn hveʀr a mali þꝩrꝩa en albvinn em ec at fremia þessa leika oc freista hversv at feʀr . hvat man þa meiʀr ef ec kann ecki at þa lata ec lif mitt enda er œren soc til at sꝩ se . mvn oc frændom minvm þyckia litill sacnaðr eptir mic ꝩera ef ec em ecki at manna ef noccorir ero þeir er dꝩgandi menn se en ec ætla at ꝩist engi se . Ganga þeir nv ꝩt a ꝩoll noccorn oc taca stein no einn er eigi stoð minna en .í. scippvnd . þann stein toc ꝩaltari oc kastaði fra ser .ix. fet . En þetleifr kastar .x. fet . Nv kastar ꝩaltari .xiij. fet . þa kastar þetleifr .xviij. fet . Nv ꝩill ꝩaltari eigi optaʀ til ganga oc heꝩir þetleifr nv ꝩnnit þenna leic . oc finnz allꝩm mannꝩm mikit ꝩm . Nv taca þeir eina merkistong en þa átti atila konongr er ærminrikr konongr hafði þingat boðit til sinnar ꝩeizlv firir þvi at þar ꝩar goð ꝩinatta milli þeiʀra . en sv merkistong ꝩar allra þeiʀra skapta þꝩngast er þar ꝩaro þa komin . Nv skytr valtari þesso scapti iꝩir konongsholl sva at annaʀr endir kœmr niðr a hallarꝩeginvm . Nꝩ mæltꝩ allir þeir menn er þetta sa at fvrðꝩ sterklega er scotið . þetleifr tecr nv scaptit oc skytr aftr iꝩir hollena oc er hann heꝩir scotit þa rennr hann i gegnvm hollina er tꝩidyr ꝩar oc toc a lopti spiotscaptit oc gengr nv i ꝩið sva bvit . Nv mælto þat allir er sa at þetleifr heꝩir ꝩnnit þessa tꝩa leica . oc at hann heꝩir oðrlaz haꝩvð ꝩaltara . Konongrenn ęrminrikr mælti þv goðr drengr . Ec ꝩil leysa haꝩvð frænda mins með gvlli oc silfri oc goðom gripvm sꝩa dyrt sem þv ꝩillt . þa mælti þetleifr . hvat scal mer haꝩvð frænda þins . hann er goðr drengr oc vil ec geꝩa þer heʀra haꝩvð hans en lꜹna þv sem sialfr ꝩillt en æ ꝩerðr þv at leysa ꝩapn heʀra mins oc hans lagsmanna . en ecki scalt her meira firir gialda en sialfr ꝩillt . þa mælti konongrenn . þenna kost ꝩil ec giarna þeckiaz oc haf firir micla gvðs þocc oc mina . þetta scal ec þer ꝩel lꜹna . Nv lætr konongr taka sꝩa mikit fe sem mest hafði hann neytt oc leysir . ꝩt ꝩapn oc hesta þeiʀra felaga er at ꝩeði lagꝩ . oc þar a oꝩan gefr hann hanom hinn gafvglegsta bvnað oc sva mikit fe gefr hann hanom siðan sem hann kostaði af sialfs sins . oc eptir þat dꝩbbar konongrinn hann til riddara . Nv segir þetleifr nafn sitt oc alla ætt sina . oc ꝩerðr hann ꝩiðfrægr ꝩm oll lond af reysti sinni . Nv tecr þiðricr hann ser til felaga . oc kallar hann sinn iafningia . oc skiliaz þeir nv at ꝩeizlꝩnni oc heitr þar hveʀr aðrom sinni ꝩinattꝩ . Riðr nv þiðricr konongssvn heim til bernar oc með hanom þetleifr oc allir hans menn er þangat fylgðꝩ hanom . oc isꝩngr haꝩuðloddari með þeim . Fa daga haꝩa þeir heima ꝩerið i . þa kœmr þar einn ꝩngr maðr riðandi sa heitir amlꝩngr sꝩn hornboga iarls en hann for þannig eptir feðr sinvm oc þar ꝩill hann dꝩeliazc . oc þiðricr tecr ꝩel ꝩið hanom . oc nv erꝩ þeir þar . .ix. felagar þeir er hveʀr er annnrs
                  annars iamnigi
                  iamningi . Þetmaʀr konongr tecr nv sott oc þvi bana oc let hann nv lif sitt með fvllvm veg sinvm . oc toc nv rikit þiðricr sꝩn hans oc er hann nv konongr i oc er hinn mesti hofðinngi sem kvnnict er ꝩiða ꝩm heiminn . oc hans namn man ꝩppi ꝩera oc eigi ꝩerða tapað nalega vm alt svðrriki meðan ꝩeroden
                  ꝩerolden stendr . Nv er þat einn dag er þiðricr konongr sitr i sinv hasæti oc með hanom hans kappar . Nv kœmr þar inn gangandi einn maðr hann er mikill vęxti oc sterclegr . eigi er hann ꝩel bꝩinn at clæðꝩm ne at ꝩapnvm . hann heꝩir einn siðan hott oc eigi megv þeir sia ꝩandlega hans andlit . Sia maðr gengr firir konong oc kvaddi hann kvrteislega oc ꝩel . konongrenn fagnar hanom ꝩel þo at hann se ꝩtlennzcr maðr firir þvi at hann ꝩar litillatr oc kvrteiss . Nv spyʀr þiðricr konongr hvat manna hann er . hann sꝩarar . Ec heiti Ꝩildiꝩer ætt min er i amlvngalandi . en firir þvi em ec hingat kominn at ec ꝩil yðr mina þionastv bioða með yðr at riða oc yðaʀ maðr at gerazt ef þer ꝩilit þeckiazt . Þa svaraði þiðricr konongr . þo at ser okvnnigr þa ꝩil ec þiggia þina þionastv ef þv ꝩillt ꝩel þiona . oc ꝩilia þessir hinir goðo drengir taca þec i ꝩiðr sec . er með mer erv . her firir . þa svaraði ꝩiðga . engi mvn a moti hanom mæla heʀra ef þer ꝩilið ꝩið hanom taka . enda er betra . goðan dreng at taka i samneyti ꝩið sec en at ꝩisa fra ser . konongrenn tecr ꝩel ꝩið þeima manni oc er hanom til sess ꝩisat . hann gengr fyʀr at taka ser handlꜹg en hann gangi til borðz . oc er strycr ꝩp ermina af ꝩlfliða ser þa ser ꝩiðga at hann heꝩir digran gvllring vm sinn armlegg . oc firir þvi þyckiz hann ꝩita at þessi maðr mvn ꝩera goðrar ættar þo at hann lati litið yfir ser . Nv fær þiðricr hanom goð klæði oc goðan hest oc ꝩapn oc syniz nv ꝩildiꝩer manna friðaztr oc kvrteisaztr oc þyðiz hann fyrst kononginn sialꝩan oc þar næst alla hina beztv menn . Oc þeir Ꝩiðga oc ꝩildiꝩer geraz goðir felagar . sva at hꝩargi ma annan an . er oc konongrinn fyrst ꝩel ꝩið hann oc allir aðrir siðan . Þidricr konongr spyʀr nv til eins mannz gafvgs sa heitir herbrandr hann er allra manna þeirra ꝩiðforlaztr er hann heꝩir frettir til . oc nalega heꝩir hann ꝩerit með allvm hinvm gofgastvm hofðingiom er firir norðan haf ero oc ꝩiða i girklandi hafði hann ꝩerit oc hann ꝩeit hvers þeiʀa siðꝩ hann kann nalega allar tvngvr er mæla ma oc hann er hinn mesti reystimaðr . þessvm manni sendir þiðricr orð at hann comi a hans fvnd oc sꝩa kœmr hann til konongs hirðar oc er þar ꝩel ꝩið hanom tekit oc geriz herbrandr riddari þiðrics konongs . oc þvi næst er hann raðgiaꝩi hans firir þvi at hann er ꝩitr maðr oc ꝩel siðaðr vm alla lvti . oc hann bar merki þiðrics konongs oc for hanom þat ꝩel oc kvrteslega
                  kvrteislega . A þessari stvndv allri heꝩir ꝩerit mikill ofriðr milli atila konongs i hvnalandi oc Osantrix konongs i ꝩilcinalandi oc haꝩa ímsír sigr oc ímsír osigr . Atila konongr heꝩir styrcnat mikit oc aflat ser ꝩiða ꝩinattv af agætvm hofðingiom . oc rikismannꝩm . var hann oc þoccasæll i riki við alt lanzfolkit ꝩildv þar allir liꝩa oc deyia sem hann ꝩar . en hann matti sialfvm ser eigi meira lið ꝩinna af allv lannzfolkino firir þvi at engi mvndi skipti a ꝩilia gera hofðingiom innan lannz meðan hann var hœgr allvm þeim er hann scyldi stiorna . firir þvi at illt þyckir flestvm ꝩndir ofmiclꝩ ofrelsi at bꝩa . Osantrix konongr hafði fengit annat scaplyndi er hann leið ꝩp a aldr en en þa hafði hann er hann ꝩar yngri gerðiz hann sꝩa harðr iꝩirboði at lyðrinn sa er i landino fec ꝩarla borit þetta hit þvn
                  þvnga oc er hann lagði a hals hveriꝩm manni . treystiz hann ꝩiðlendi sino oc fiolmenni oc ꝩar æ þvi grimmari a hendr þegnvm sinvm innan lannz til fear er meira ꝩar hanom fœrt . hafði hann oc hꝩern at fekꜹpvm ser rikan oc orikan iamꝩel sialfs sins hirð sem bondann eða kꜹpmenn ꝩt ifra . Sva oc þo at hann fengi sinvm riddarꝩm len til sinna mala at haꝩa at þo ꝩildi hann sialfr ꝩera syslvmaðrenn at hann hefði þa iꝩir setta fœrðv þeir aldrigi hanꝩm sꝩa at hann fryði eigi æ iammioc , kom oc aldrigi sꝩa mikit i hans garð fe eða ꝩistir at ei ꝩar æ sem i sꝩelg bæri oc æ ꝩar þar sꝩltr oc seyra . ꝩaro a hveriom tolf manaðom ꝩtboð mikil oc stor sem þat þotti allꝩm at ꝩanꝩm meðr þvi at hann atti iamnan ꝩið mikinn ofrið at skipta þar sem atila konongr ꝩar . firir þvi at hann lagðiz mioc a firir hanom oc hvaʀr þeʀra
                  þeiʀra firir aðrvm en hitt þotti allꝩm ꝩmfram þat sem ꝩera matti oc hoꝩino gegndi at þegar er ofriðrinn geck af hanom hinn mesti at hann lagði þegar gioldin oc aꝩarkostina a alt folkit er i landino . oc hann naði kyʀrsætino . dro hann oc eignir annaʀra manna ꝩndir sec oc frændr sina firir þvi at allir ꝩaro þeir a eina boc lærðir til frekvnnar . var oc þat eitt ro hans þegnvm , er hann ꝩar i hernaði or landino brottꝩ ꝩæntꝩ oc allir at hann scyldi noccot sinni sꝩa or rikinv fara i herforena at hann skyldi aldrigi aftr coma . fegnir væri þeir allir dꝩolenni en allir ottaðvz heimqꝩamvna hans . Osantrix konongr hafði nv iamnan með ser tꝩa risana . ꝩidolf mittvmstanga oc aꝩentroð broðor broðor hans . En einn risann broðꝩr þeiʀra þann er atgeiʀr het þann hafði hann brot sendian firir ꝩinattv sakar til isꝩngs konongs i bertangaland . En isvngr konongr setti atgeir risa ꝩið landamæri i einn mikinn skog lannz at gæta oc ottaðiz isvngr konongr ecki þaðan a riki sitt sem risinn gætti . Um Atila konong er nv at rœða hann ꝩildi giarna sættaz ꝩið osantrix konong ef hann reði oc marga menn gerir hann a hans at ꝩita af hanom hvart hann vill sættaz eða eigi . en hann firirqveðr þat . Oc þa er konongr ꝩerðr ꝩiss at með engo moti ꝩill hann sættaz við hann þa sendir hann bref sin oc innsigli til þiðrics konongs i bærn at hann scal coma til hans i hvnaland ef hann vill hanom lið ꝩeita með alla sina hina beztv drengi firir þvi at hann ꝩill nv heria i ꝩilcinaland . a hendr osantrix kononge . Biðr nv at hann scal eigi þetta ꝩndir haꝩvð leggiaz i hans eftir þvi sem hꝩaʀr þeiʀra heꝩir aðrꝩm ꝩinattꝩ heitið . Oc nv ꝩill þiðricr konongr fara meðr þvi at hann ser at ꝩinr hans þarf liðꝩeizlꝩ hans . Hann riðr ꝩt af bærn með fim hvndrað riddara alla yrit reynda at rꜹstleic oc með hanom hans kappar allir vmfram . Oc þa er þeir coma i hꝩnaland þa ꝩerðr atila konongr feginn qꝩamꝩ þeiʀra oc fagnar þeim ꝩel oc er hann nꝩ albꝩinn með hanom at riða i ꝩilcinaland . Nv riða þeir með herinn allan i . oc er þeir coma þar . þa ræna þeir menn oc marga drepa þeir oc sꝩmir flyia ꝩndan . Nꝩ brenna þeir storar borgir oc fagrar oc morg þorp oc stora bœa oc taca þeir nv mikit herfang bæði menn oc gvll oc silfr . Konongrinn osantrix heꝩir nv saman samnat miklꝩ liði ꝩm alt sitt riki oc er nv cominn til motz ꝩið þan oflyiandi heʀr . oc riða nv saman oc ꝩerðr þar nv mikil orrosta oc mannskœð . Nv riðr fram hꝩgmannlega hærbrandr merkismaðr þiðrics konongs oc hœgr a hendr bæði menn oc hesta oc kastar hꝩeriꝩm dꜹðꝩm oꝩan . a annan . En eftir hanom riðr sialfr þiðricr konongr oc hans kappar oc beriaz af miclv drambi oc reyna sꝩerð sin i harðom hialmvm oc stinnꝩm skioldom . oc sterkꝩm bryniom . oc engi þeiʀra fela
                  felaga liꝩizt ꝩið aðrꝩm at dvga oc at fylgia . oc engi fylking stendr ꝩið þeim þar sem þeir coma at farandi . þeir riða i her ꝩilcinamanna oc fella menn a hendr ser . A moti þeim kœmr ꝩidolf mittꝩmstangan oc lystr með sinni iarnstong til ꝩiðga þvi at hann ꝩar þeiʀra allra framarst oc lystr a hialm hans sva at þegar fell hann til iarðar af hesti sinvm . oc sꝩa þꜹt at hans þvnꝩangvm at mioc sꝩa ꝩissi hann ecki til sin . En þar ꝩar nær staddr heimir oc fær þegar sꝩerð hans mímvng er hann ꝩar fallinn . oc leitar þegar brot með . Nv ganga vilcinamenn fram rꜹstlega oc beriaz þeir nv snarplega oc ꝩerðr nv mikit mannfall . Þidricr konongr eggiar nv alla sina menn til framgango oc segir at hann ꝩill eigi at þeir beriz af scarti sꝩa miclꝩ oc mælir nv at engi scal liꝩazt ꝩið lengr oc biðr nv at þeir lati ꝩilcinamenn sia hvat hans kappar mego . oc latvm þa sia handaferðir ꝩarar . Nꝩ ꝩerða þeir halꝩv oðari en aðr oc stendr nv ecki ꝩiðr þeim . Nv ser osantrix konongr at þar er enskis at biða nema illz eins oc flyr hann nv ꝩndan oc allir hans menn oc heꝩir aðr latit fim hꝩndrað riddara . en atila kgr
                  konongr þriꝩ hꝩndrað riddara oc recr hann nv flottann . I þvi bili com farandi hertnið broðvrsꝩn osantrix konongs með sina fylking oc sia þeir nv hvar ꝩiðga ligr oc kenna þegar ꝩapn hans oc sialꝩan hann at sion oc at sogn . oc taka hann oc binda oc haꝩa með ser . Nv ser hertnið at engi er annaʀr til en . ꝩndan at halda . meðr þvi at osantrix konongr frændi hans er flyðr oc allr herrinn . oc flyr nv vndan sem allir aðrir . nv fara vilcinamenn osigr i þetta sinni . oc skiliaz nv at sꝩa . oc fara hꝩarirtveggiꝩ nv heim til sins rikis . Osantrix konongr lætr coma viðga idyflizv . Atila konongr oc þiðricr konongr riða nv heim i sꝩsat sem havꝩðstaðr ꝩar þa atila konongs . oc dꝩeliaz þar ꝩm nott en ꝩm morgoninn eftir þa riðr þiðricr konongr sꝩðr til bernar . Oc heꝩir hann latið .lx. manna ꝩmfram ꝩiðga en siðr vildi hann missa hans eins en allra þeiʀra annaʀra . Uildiꝩer gengr firir þiðric konong oc biðr hann leyꝩa ser eftir at dꝩeliaz noccora stvnd . þiðricr konongr spyʀr hann hꝩi þat sætir . En ꝩildiꝩer segir at aldrigi ꝩill hann fyʀr heim coma til bernar en hann ꝩeit hvart ꝩiðga felagi hans er lifs eða andaðr . Þiðric
                  Þiðricr konongr loꝩar hanom þat oc er hann nv eptir með atila konongi . en þiðricr konongr riðr nv heim til bernar . Fam dagvm siðaʀr feʀr atila konongr i einn scog er heitir lyraꝩald at ꝩeiða dyr oc fvgla með hꜹca oc hꝩnda oc með hanom ꝩildiꝩer . oc mart annarra manna oc riddara . oc er a liðr daginn þa feʀr atila konongr heim með sina menn . Nv er ꝩildiꝩer einn eptir orðinn i scoginvm með micla .ij. ꝩeiðihvnda hann finnr einn scogarbiorn þat ꝩar allra dyra mest . nv fær hann þann biorn ꝩeiddan oc flær af hanom belg en siðan feʀr hann heim oc for leynilega með scinni biarnarins . oc hirðir þar sem hann ꝩeit einn saman . þat er eitt sinn er isvngr haꝩuðloddari kœmr til atila konongs sꝩnnan af bern fra þiðrics konongs . hann heꝩir gœrꝩan hann a niosn at ꝩita ef ꝩiðga ꝩæri lifs firir þvi at hverꝩitna megꝩ leikarar fara ifriði millim hofðingia þar sem eigi comaz aðrir menn . firir mistrꝩnaðar sakar . Atila konongr fagnar hanom vel oc fellr hann þar i sið með aðrom mannꝩm . oc skemtir ꝩm þat kꝩeld alt . Vildiver talar við isvng leikara oc segir hanom sina ætlan atlla at hann ꝩill aldrigi fyʀr coma aftr til bernar en hann hittir ꝩiðga annat hꝩart lifs eða dꜹðan . en ec ꝩil at þer hattið sva með ꝩelvm yðrvm oc bragðom at ec coma ihirð osantrix konongs . sva at engi maðr kendi mic ef þv ꝩilt sꝩa sem ec ꝩil . Isꝩngr lezc þess albꝩinn eigi seinna en vm morgoninn eptir oc biðr hann sꝩa ꝩið bꝩaz oc þegar er dagr kœr
                  kœmr ꝩm morgoninn eptir . þa gengr ꝩildiꝩer firir atila konong oc segir at hann ꝩill fara litla stꝩnd i ætthaga sinn heim i bertangaamlꝩngaland oc aptr til hans siðan . Atila konongr biðr hann raða oc spyʀr ef hann ꝩili haꝩa hans riddara með ser oc riða eigi einn saman . ꝩildiꝩer segir sꝩa at isꝩngr haꝩꝩð loddari feʀr með hanom oc eigi ꝩill hann fleiri menn haꝩa firir þvi at iꝩir friðarlond er at fara sitia oc ꝩinir firir oc frændr er fram kœmr . konongrinn atila gefr þeim orlof . Ganga þeir nv ꝩt af borginn
                  borginni sꝩsat baðir saman oc er þeir ero fra comnir aðrvm mannꝩm þa tecr ꝩildiꝩer skinn biarnarins oc lætr isꝩng sia oc spyʀr ef þat megi þeim noccot til ꝩela ꝩerða . Isvngr leikari hygr at skinninv oc snyr ꝩm oc gefr gꜹm at alla ꝩega hꝩersꝩ orðit er . oc segir at þat mæti þeim at liði ꝩerða ef ꝩel ꝩildi til segiaz . Nv mælir Isvngr at hann fari i belginn oc sꝩa gerir hann . at hann feʀr belginn iꝩir brynio sina ꝩtan . Oc nv tecr isꝩngr ser nal oc þrað oc sꜹmar sva fast at hans baki oc fotom með bragðom oc kvnnastv fær hann sva gort at ꝩildiꝩer syniz sva hꝩeriꝩm manni sem hann se einn biorn . oc sva lætr ꝩildiꝩer sem hann se biorn . Nv leggr isꝩngr helsi a hals hanom oc leiðir hann eftir ser . Oc fara þeir nv hvern dag fra aðrom til þess er þeir coma i ꝩilcinaland . Oc nv er þeir attv scamt til borgar osantrix konongs þa mœta þeir manni . oc Isvngr spyʀr hann tiðinda oc hvaʀr þeirra annan . Isvngr spyʀr hvaðan hann heꝩir farit en hann kꝩezc farit haꝩa or borginni fra osantrix konongs . Isvngr spyʀr ef konongrenn se heima eða hꝩerso fiolmennr hann er . maðrinn segir at hann er ꝩist heima oc nv er fatt manna með hanom firir þvi at hann var scammv i herfor sem þv mvnt spvrt haꝩa oc ero nv flestir hans riddarar heimfarnir til sinna hibyla þeir sem noccor eigv firir þvi at costnaðarsamt er at sitia langꝩm i kꜹpstað . isꝩngr spyʀr hꝩersv konongrenn lætr iꝩir sinꝩm sigri er hann feck i herforinni . hann at fatt heꝩir konongrenn sialfr þar ꝩm en aðrir menn segia at hann heꝩir þar meira latit en ꝩnnit firir ꝩtan þat at hann feck einn kappa af þiðric af bern . oc mvndi hann eigi þann fengit haꝩa ef eigi ꝩæri hertnið broðꝩrsꝩn hans . isvngr spyʀr nv ef hertnið frændi hans se heima i borginni . eða hvat sa kappi heti er hertekinn ꝩar . eða hvart hann var nv lifs eða eigi . hann segir at hertnið er nv eigi heima . hann heꝩir farit til kastala sinna oc bva . en viðga heitir sa maðr er hertekinn ꝩar . oc er hann i myrkꝩastofo oc i storom fiotrom oc ætla ec at hann biði þar sins endadags . með margvm oc miclꝩm pinslvm . Isvngr segir at þat er eptir ꝩanvm at hann ꝩili ꝩarðꝩeita hanom fastlega oc segir at kononginvm mvn eigi til snvðar at hann ꝩerði lꜹss oc biðr hann ꝩel fara . oc hvaʀr þeiʀra annan oc skiliaz nv . Þa gengr isvngr til borgarennar en þꝩi næst inn i borgina oc firir konong sialꝩan . Oc nv er þar kœmr hinn agezti haꝩvðloddari þa er hanom þar ꝩel fagnat . Nv spyʀr osantrix konongr hvat þessi hinn frægi leikari kann þess at leika at hann er agætri en aðrir leikarar . Isvngr svarar þat ꝩæntir mic heʀra at fatt man þat leikit her i ꝩilcinalandi er ec man eigi kvnna betr en flestir aðrir ec kann qꝩeða . ec cann sla harpv oc draga fiðlꝩ oc gigiꝩ oc allzkonar strengleica . Harpv lætr konongrinn fa hanom . oc slær hann nv harpvna oc mælir sva konongrinn oc hveʀr annaʀra at aldrigi heyrðv þeir betr slegit . oc sva sem hann slo harpvna þa leicr hans biorn oc hoppar þar eptir . oc nafn hevir isvngr geꝩit birni sinvm oc kallar hann ꝩizleo . oc hveriꝩm manni þyckir vndr oc fvrða hversv sa biorn kann ꝩel at leika . oc kvrteislega eða hꝩersv hann ꝩar ꝩanðr . Oc isvngr skemtir konongi þat kꝩeld ꝩel oc kvrteislega oc hans biorn oc sva er hann ꝩanðr at engan mann ꝩill hann lata nær ser coma nema isvng einn . oc hvatꝩitna vill hann riꝩa oc slita annat er nær hanom kœmr . Konongrinn mælti . þessi biorn er ꝩel ꝩanðr . kann hann noccot at leika fleira en nv er sagt oc ꝩer haꝩum sett . þa svaraði isvngr . sva viða sem ec heꝩi farit vm heiminn . þa fann ec aldrigi meiri gersimi en biorn minn er oc alla leika oc iðrottir kann hann sva ꝩel at svmir einir menn kvnnꝩ iamꝩel . Nv feʀr isvngr at soꝩa þa nott . en at morni annan dag þa biðr þa osantrix konongr at isvngr scal ꝩeita hanom noccora skemtan af birni sinvm . Isvngr sagði at ꝩarla matti hann þess synia hanom en allilt þycki mer sagði hann at ꝩeita yðr leic af birni minvm ef þer ꝩilið ofmioc freista hans . konongrinn segir at hann vill freista a þessa leið fyrst at hann ꝩill lata til ꝩeiðihvnda sina oc ꝩita hversv frœcn biorninn mvn ꝩera . þa svaraði isvngr . Illa mælir þv til mins biarnar konongr segir hann . firir þvi at ef ec missi biarnarins oc læzc hann þa vil ec þat eigi firir alt þat gvll oc silfr er þv att . þo at þv geꝩir mer . Oc ef sva ꝩerðr at þv tynir hvndom þinvm firir birni minvm þa manntv reiðr ꝩerða oc drepa biorn minn oc menn þinir en mer þyckir mestar vanir at biorn minn ꝩeri sic noccot oc geꝩiz eigi þegar ꝩp i fyrstv . konongrinn mælti . Eigi matt þess synia mer , til ꝩerð ec at lata hvndana biarnarins . en heita vil ec þer þvi at engi minna manna ne sialfr ec scal misþyrma birni þinvm . Nv ꝩerðr isvngr þessa heitzi er konongrinn bað . En bæði þann dag oc hit fyʀra qꝩældit þa heyrþv þeir ꝩm rœtt at ꝩiðga la þar i myrkꝩastofo i stercvm beiꝩm oc stinnꝩm halsiarnvm . En vm morgoninn eptir þa gengr konongrinn ꝩt or borginni oc allir hans menn . þeir sem til ꝩaro a einn fagran ꝩoll . oc þar með hanom ꝩidolf mittꝩmstangan i stercvm iarnvm . firir þvi at hann matti aldrigin lꜹss ꝩerða nema i orrastvm . En þa þotti eigi ꝩæra hins mesta ofriðar ꝩan . aꝩentroð risi broðir hans leiðir hann oc ero þeir ꝩapnlꜹsir oc sva allir konongsmenn aðrir . oc nv fara þar ꝩt or borginni conor oc karlar vngir menn oc gamlir oc hꝩert barn er i ꝩar borginni at sia þann leic oc skemtan er þar scyldi ꝩera . Oc nv spyʀr ꝩiðga i at isꝩngr ꝩin hans ꝩar cominn oc grꝩnar at hann mvn ꝩilia leysa hann ꝩt með noccorꝩm bragðom or myrkꝩastofonni með raðom þiðrics konongs eða annaʀra hans felaga . NU brytr ꝩiðga af ser iarnin . En þeir leysa at birninvm .lx. storhꝩnda oc nv lꜹpa þeir allir at hanom i senn . En biorninn toc hinn mesta hvnd i eftre fœtr með sinvm fyrrꝩm fotom . oc drap þar með aðra .xí. hvndana þa er baztir ꝩaro . Nv ꝩerðr konongrenn reiðr er hvndar hans ero drepnir . oc leypr at birninvm oc brigðr sverði oc hœgr a rygginn oꝩan . En sꝩerðit beit skinnit en i bryniꝩnni nam staðar oc gengr i brot oc ꝩill til sinna manna . En vildiꝩer þrifr sꝩerð sitt oc brigðr or hendi isvngi leikara oc leypr eftir kononginvm oc hœgr af hanom haꝩuð . leypr siðan at aꝩentroð risa oc ꝩeitir hanom bana . En þvi næst gengr hann at ꝩidolꝩe mittvmstangan oc ꝩeitir hanom bana . oc lycr nv sva osantrix konongr sinni æꝩi oc með hanom tꝩeir risar hans þeir er hann þottiz ihaꝩa mikit trꜹst af meðan þeir lifðv allir saman . Oc nv leypr ser hveʀr konongsmanna . er firir ero staddir ꝩapnlꜹsir . oc ꝩerða allir rygꝩir oc felms
                fvllir við fall konongsens oc ætla allir at fiandinn sialfr se lꜹpinn i þann biorn firir þvi at þeim þotti með ofmikilli œði ꝩera hans athæꝩi oc ꝩerðr þeim flestvm fatt firir Uildiꝩer leypr nv ꝩp i borgina oc kallar oc spyʀr hvar er hans hinn goði ꝩin ꝩiðga . En viðga heꝩir nv brotit dyflizꝩna oc lꜹpa þeir nv baðir saman vm staðinn oc drapv þar .xꝩi. menn . Oc nv skortir þar eigi goð ꝩapn oc goða hesta oc þar kennir ꝩiðga hest sinn skeming oc oll ꝩapn sin firir ꝩtan sꝩerð sitt mimvng hann finnr hann eigi oc þyckir hanom þat allilla . Nv rifr ꝩildiꝩer af ser biarnarins belg oc lætr nv sia sic hveʀr hann er oc sia nv borgarmenn at hann er maðr en eigi troll sem þeir hvgðꝩ oc finna þeir nv at með storom sꝩikvm er aftac þeiʀra hofðingia orðit . oc ætlaz nv at hefna hans oc na svmir ꝩapnvm . A hesta lꜹpa þeir nv ꝩiðga oc ꝩildiꝩer oc isvngr leikari meðr þeim oc ꝩilia nv þar enskis aꝩarkostar biða lengr . oc þyckiazt þo nv ꝩel hava arnat sem var . oc hava aðr tekit gvll oc silfr oc goðar gersimar slicar sem þeir mattv með fara . oc riða nv ꝩt af borginni oc nv riða þeir alt ꝩtan bygða sem þeir mego þvi ꝩið coma þar til er þeir coma i hꝩnaland til atila konongs . Konongrinn fagnar ꝩiðga allꝩel oc þeim felagꝩm oc lætr sem hann haꝩi ꝩiðga or heliv heimtan oc spyʀr hversv hann ꝩarð lꜹss fra osantrix konongs . en viðga segir kononge allan ꝩǫxt aferð þeiʀra oc dꜹða osantrix konongs . þa mælti atila konongr ꝩist er þat satt at þv ert goðr hofðingi þiðricr konongr oc mikill reystimaðr enda heꝩir þv miclar manngersimar meðr þicr
                  þer . er sꝩa ꝩill hꝩeʀr felagi legia sitt lif ꝩið annars þꝩrft . oc ꝩið þina sœmð oc iamꝩel leysa or slicꝩm sva ꝩanda sem nv ꝩartv goðr ꝩinr i staðr oc ꝩist er þetta með goðom lꝩtvm gialdandi . sva er oc af minni hendi ꝩel þetta ꝩerc yðr lꜹnandi . firir þvi
                 at þer haꝩet mer frið keypt ef ec kann nv sialfr til at gæta . Nv er þat satt at litit lagðiz firir þec osantrix konongr . oc ꝩist ꝩæri þer sœmilegra at hava tekit sættir oc mꝩndi þer engi oꝩegr eða sꝩiꝩirðing at occaʀri magsemð ꝩera ef hann ꝩildi friðgiarnari ꝩerið haꝩa . en nv gerðir þv ocr baðom mikil ohœgendi . oc mikinn scaða þinni oro . Oc ꝩæri þer betra oc baðꝩm ocr fyʀr sett haꝩa . Nꝩ tecr ꝩiðga oc ꝩildiꝩer oc isꝩngr orlof af atila kononge oc riða nv sꝩðr til bernar heim til þiðrics konongs oc þar coma . þeir . þiðricr konongr ꝩarð þeim storfeginn oc spyʀr þa tiðenda oc þeir segia oll þꜹ sem þeir ꝩissv . oc alt þat er þeim hafði til handa borit . Nꝩ lætr þiðricr konongr ꝩel iꝩir þesso allꝩ saman oc þackar ꝩildiꝩer ꝩel sina ferð oc ꝩerðr hann nv frægr ꝩiða ꝩm lond af þeima sigri . ꝩiðga er nv heima oc er mioc oglaðr . Þiðricr konongr spyʀr ꝩiðga hꝩi hann er sꝩa okatr ꝩiðga sꝩaraði oc segir at hann man aldrigi glaðr ꝩerða fyʀr en hann spyʀr noccot til sꝩerðs sins mimvngs . Oc ef þann mann finn ec er þat sꝩerð beʀr þa ꝩerðvm ꝩið æ noccot ꝩið at talaz oc at ꝩisꝩ ꝩerð ec at lata mitt lif eða haꝩa mimꝩng . þa mælti þiðricr konongr . eigi scalt sꝩa mikit ꝩm þat mæla ec man segia þer til þes mannz er sꝩerðit heꝩir þat er her innan hirðar þat heꝩir heimir felagi ꝩaʀr hann toc þegar er þv ꝩart fallinn . En nv liða noccorir sꝩa dagar þaðan . Ærminricr konongr sendir sꝩnnan af romaborg menn sina til þiðrics konongs frænda sins með þeim orðsendingꝩm . at þiðricr af bærn scal coma með allan sinn her hinn bezta at ꝩeita hanom lið i eina herfor a iarli þeim er heitir rimsteinn sa iarl ꝩar skatgildr ꝩndir erminrik konong oc ꝩill nv afrœkiaz at gera hanom skatta oc skil en hann sitr i borg þeiʀri er heitir gerimsheimr . en þiðricr er þess albꝩinn . Oc nv er ꝩiðga heyrir þessi tiðendi þa gengr hann til heimis oc biðr hann fa ser sꝩerð sitt mimvng . heimir sagði sꝩa at hann ꝩill lia hanom mimvng i þessa herfor ef hann ꝩill fa hanom er hann cœmr aftr . en ꝩiðga segir sva ꝩera scvlꝩ sem hann vill at se . Konongrinn þiðricr riðr nv ꝩt af bern með fim .c. hermanna alla fvllfrœcna oc ꝩm fram alla sina kappa er kallaði sialfs sins iafningia riðr nv til motz við frænda sinn . Ærminricr konongr er firir með .lx. hꝩndrað manna oc goðra riddara . Nꝩ riða þessir .ij. konongar i riki iarlsens með allan þenna her oc brenna hꝩar sem þeir fara oc drepa margan mann . Nv coma þeir firir borgina gerimsheim . oc brenna alla bygðina i borginni . Oc nꝩ reisa þeir landtiold sin oc herbꝩði
                  herbꝩðir ꝩtan ꝩm staðinn . Erminricr konongr la firir aðrv borgarliði með her sinn . En þiðricr konongr la með sina menn firir aðro portinv . Um þa borg lagv þeir .ij. manðr
                  manaðr sva at þeir fengv ecki at ꝩnnit . En þat ꝩar eitt kꝩeld er rimsteinn riðr vt af borginni a nios
                  niosn með .vi. riddara oc feʀr leynilega at skynia vm her oꝩina sinna oc hyggr at hvat titt er hvart þeir ero noccot ꝩiðbꝩnir eða ecki . en aðr heꝩir hann . latið ꝩapna allan sinn her oc lætr standa sinar fylkingar ꝩiðrbvnar firir innan oll port oc til skipaðar at beriaz ef þeir ꝩæri eigi ꝩiðbvnir . En þa er iarlinn ꝩill aptr snva til borgarennar oc hann er orðinn ꝩiss þeiʀra tiðenda er hann ꝩildi oc hann er imillvm kominn borgarinnar oc lantialdanna
                  landtialdanna þa riðr a moti hanom sa maðr er þiðricr konongr hafði gort at skynia ꝩorð af sinni hendi . en þat ꝩar hinn sterki ꝩiðga . Oc þeir .vi. riða i moti hanom einom en hann þeim i gegn til þess er þeir mœtaz . Nv megv þeir gœrla sia at hann er þeiʀra fiannmaðr oc raða nv til hans oc legr nv hveʀr af sinvm hesti . Ꝩiðga ꝩeʀr sec ꝩæl oc drengilega oc nv hœgr hann af allv afli til iarlsins sialfs oc klyfr hialm hans oc haꝩvð oc bvc sꝩa at i nam staðar oc fellr hann dꜹðr a . hans mannvm ꝩerðr datt ꝩið fall iarlsens oc riða til borgarennar með þvnglegꝩm tiðendom . NU keyrir ꝩiðga hest sinn sporom skemming oc riðr nv til felaga sinna oc lætr hest sinn bꝩrdia fast oc riðr stollzlega at landtialdꝩm . þiðricr konongr oc allir hans menn standa uti firir landtialdvm oc þyckiaz nv sia at ꝩiðga mvn ꝩnnit haꝩa noccot frægðarꝩerc . heimir mælti stolzlega riðr nv ꝩiðga . oc kynlect er ef hann þyckiz nv eigi ꝩnnit haꝩa noccot frægðarꝩerc þat er hann mvn nv þyckiazc meiri maðr firir ser en aðr . Nv fagna þeir ꝩiðga ꝩel oc spyria hann tiðenda . hann segir at eigi mvno þeir þvrfa at sitia þar lengr firir iarlsens sakar þvi at hann er nv dꜹðr þeir spvrðꝩ hveʀr þvi heꝩir ꝩaldit . Ꝩiðga sꝩaraði . sa ec þann mann er þat gerði at feldi hann dꜹðan til iarðar af hesti sinꝩm . heimir mælti . eigi þarft at leyna þvi firir oss ꝩitv ꝩer at þv heꝩir þat ꝩnnit enda matt oc allitt rosa þvi firir þvi at litit fremðarꝩerc var at drepa hann firir þvi at ꝩel matti þat ein cona haꝩa gort ef hon kynni með ꝩapnvm at fara . firir þvi at hann ꝩar sꝩa gamall at hann ꝩar einn orvasi . Þa er ꝩiðga heyrir þetta þa ꝩerðr hann akaflega oc leypr at heimi oc toc ꝩm meðalkaflann a sꝩerði sinv mimvngi er hann ꝩar gyrðr með oc nyckir or sliðrꝩm . En naglring tecr hann oc kastaði firir fœtr hanom oc byðr hanom nv til einꝩigis . en heimir lætr sec ecki til dꝩelia . Nꝩ leypr þiðricr konongr amilli oc aðrir felagar þeiʀra oc ꝩilia þeir nv ꝩist eigi at þeir beriz . oc biðia nv at ꝩiðga lati ꝩera kyrt . en hann tecr þvi þvnglega . Oc lezc hitt ætla firir ser at mimꝩngr mvn eigi fyʀr i ꝩmgerð coma en hann heꝩir gengit a milli haꝩꝩðs oc bꝩcs heimis oc qꝩeðr þar yrit til saca ꝩera amilli þeiʀra oc sagði at hann hafði oft niz a hanom oc segir at eigi mvn ꝩarða hꝩart þeir eigv fyʀr ꝩandræðom at skipta sin amilli eða siðaʀr . kꝩeðr þat mvnv ꝩerða aðr en lvki . Segir at eigi ꝩar þat mannlega gort þa er hann kom at hanom þar sem hann la i ꝩalinom fallinn þa er þeir attv orrostv ꝩið osantrix konong . i ꝩilcinalandi . oc matti ꝩel haꝩa hanom borgit ef hann ꝩildi sva at hann kœmi eigi a oꝩina sinna ꝩald i þat sinni . oc fletti hann af mer ꝩapn min sem hann ꝩæri minn fiandmaðr heldr en lagvnꜹtr . Nv svarar þiðricr konongr at eigi ꝩar þat ꝩel gort oc mælir við heimi at hann scal eftir ꝩikia meðr þvi at hann heꝩir at gort . Oc þar kœmr eat heimir ꝩinnr eið at hann mælti þetta firir gamans sakir ꝩið felaga sinn . ꝩiðga tecr . ꝩið þessari sætt oc mioc trꜹðr oc lvka þeir þenna ꝩeg sinni deilꝩ . Nv mælir þiðricr konongr ꝩið ꝩiðga . ꝩinr goðr segir hann ollir þv dꜹða iarlsins . ia heʀra segir hann . ꝩist reð hann a fyʀri oc hans fim riddarar aðrir oc hafði hann lægra lꝩt i ocrvm skiptum en hinir flyðv ꝩndan . konongrinn þiðricr sꝩaraði . ꝩist ertt ravstr drengr oc mikil scarꝩngr haf micla þoc fiʀir oc ꝩara ꝩinattꝩ . Oc nꝩ er morna tecr þa lætr þiðricr konongr segia frænda sinvm erminric kononge fall iarlsens . Oc þegar er hann ꝩerðr sannfroðr at þvi þa lætr hann blasa allvm lꝩðrvm sinvm oc ꝩapna alla riddara sina oc siðan ꝩeita þeir atgangv at borginni með ꝩalslœngom oc með lasbogom oc skoteldi oc allzconar ꝩelꝩm . Nv sia borgar menn engan sinn cost ꝩænna en a hond at ganga oc leggia sitt mal a konongs ꝩald oc geꝩa ꝩp borgena . En konongrenn gefr . þeim lifs grið oc fear sins . en hann eignaz sialfr staðinn . oc setr þar iꝩir hofðingia ꝩaltara af ꝩascannsteini frænda sinn . Nꝩ riða þeir heím konongarnir oc gætir nv hvaʀr sins rikis . ærminricr konongr i romaborg en þiðricr konongr i með sina kappa oc liðr nv sva vm rið noccora at þiðricr konongr er heima oc sitr ꝩm kyrt . en þvi a hann sialdan at rosa a sinꝩm aldri þotti hanom oc þa at eins ꝩel eða hvgr sinn ror er hann skyldi i storræðvm lꝩt eiga i orrastꝩm eða i einꝩigom . þeim sem allan aldr mætti ꝩppi ꝩera . Þiðricr Ein konungr . Sigmundr er næfnðr er reð firi þui landi er heítír tarlungaland faðir faðir hans het sifian konungr han er rikr maðr oc mikill hofðíngí . En nu er hann hafði tekit riki æptír fauður sínn sendir han ꝩestr i hispana til þess konungs . Niðungs oc hans sonar ortvangís . ef niðungr konungr vill geꝩa honum dottur sína . sisibe hon var allra kuenna friðuzt oc kurteistust
                  kurteisust at ollum lutum þess er han hafði spvrt . Niðungr konungr oc hans son taka uel ꝩið sendimonnum Sigmunðar konungs oc ꝩeíta þeím mikit yvirlætí oc storar gíafír i gulli oc gersímum þeím er fagetar eru i þʀa
                  þiʀa landi . En œrendi þeiʀa Sigmunðar konungs tekr a þessa lund at hann lezt æigi ꝩilía senða sína dottur i okunnigt land oc með þeím monnum er bæði erv henni okunnir . oc oss . En fra konungi yðrum feʀ mikit orð at han se en mesti agetismaðr . oc kom þat longu aðr her en þer komut . Nu ꝩílívm ꝩer æigi ꝩarna at gipta honum uara dottur . er þer havit sealfir híngat sott æptir hænní a varn fund . oc her með sendir . niðungr konungr oc hans son ortuangís . gersimlegar sendíngar . Sigmundi konungi oc fara sendimenn aptr ꝩið sva bvít . oc er þeir koma heím sægia þeir . Sigmundi konungi oll sín œrendi hversv mikillega . Niðungr konungr hafði þeím ꝩel fagnat . Eigi liða langar stundir heðan ifra aðr Sigmundr konungr byr ferð sína . oc ꝩill riða brott af sínu riki i spanland æptir þessu œrendi . oc með ser hævir hann .cccc. hundrot riddara oc allvel bvna . nv feʀ hann með miklv drambi oc hœverskv . oc æigi lettir haŋ sinni ferð fyʀ . en hann kemr vestr i i riki . niðungs konungs . nu spyʀ niðungr konungr til ferða . Sigmunðar konungs oc lætr honum allt setía torg . oc ꝩeízlur þar sem hann feʀ til þess er þeír finnaz sealfir . niðvngr konungr tekr ꝩið Sig mundi konungi vegsamlega . oc gerir micklar ꝩeizlur með allzkonar tign oc ꝩirðing . nv sægir Sigmundr konungr sín œrendi . at hann ꝩill biðia dottvr . niðvngs konungs sem aðr var rœtt oc sagt at niðvngr konungr hefði þeim malum ꝩel tekít . Nv svarar niðvngr konungr at þat skal vera æptir þvi sem þeir hofðv fyʀ mællt ꝩið sendimenn . oc matt nv þetta rað ꝩel oðlaz er þv ert sealfr komín . oc aðr þeir lycí sinni rœðv festi . niðvngr konungr Sigmundi konungi dottur . sina . Nv er at brvðkavpi fengit með miklvm kostnaði . er . niðvngr konungr . gefr dottvr síni oc magi storar borgir oc sterka kastala . oc nalega halft sitt riki . En þat sem æptir er gefr han ort vangres syni sínvm . oc gefr honum konungsnafn firir þvi at . niðvngr konungr var þa œrvasi at allðri . þessi veizla en mikla ꝩar með allkonar
                  allzkonar fagnaði tooc tign . hvarttvæɢia af tilfongum þeiʀar ꝩeizlv bæðe i borðbunaði oc sva hallar bvnaðren . oc samsæti ꝩið ena stœrstu hofðingia þa er ꝩarv i ollv hispaníalandi . oc i allzconar skemtan leikvm oc songvm . oc storum fegiofvm . oc i micklv feolmenní at æínní veizlv hafði æigi meiri ravsn verit gor of allt ispanialand . en er þessi veizla hafðe staðit .v. daga riðr Sigmunðr konungr brott með sína riddara oc með honum hans kona sissibe . Nv feʀ hann með mikilli vegsemð þar til er han kemr heím i riki . Nv er han hævir heíma veret .ví. daga koma þar í. sendimenn . drasolfs konungs oc ganga firir Sigmunð oc syna honum bref oc innzigli . oc sægía honum sín œrendi . nv mæla þeir sendimenn drasolf konungr þer kvæðiv oc þat með at hann hævir nv bvit allan sinn hær . með ollvm sinum hertogvm oc greifvm . oc skal nu fara i þvlinaland
                  Pvlinaland . oc sendir nu yðr orð með sonvm íartegnum at þer komít honvm lið at veíta með ollvm yðrvm monnvm . oc sem flesta mægi þer fa . Nv svarar . Sigmundr konungr þa er æigi illa til fallit ef minn magr oc min systir þikciaz þyrꝩa míns fvlltings oc at ec veíta þeím lið oc mitt trꜹst oc sva skal oc vera . oc en sama dag let han gera bref oc in zigli til sina rikismanna sva vitt sem hans riki er . oc sva byðr hann at a þeím .ííí. nottvm skal til hans koma hveʀ sa maðr er honvm vill lið veita sa er kynni skilldi at hallda oc hæst at riða oc þori at beriazt . oc sva heíman at bvaz at han mꝩní æigi a enum næstum .xí. manodum heím koma . Nv er þessi herr er allr saman cominn þa þœysir han heren vt af sínv riki . Aðr Sigmundr konungr fari heíman kallar han til sín sína raðgiafa hartuin oc herman þeir ero greífar i oc miklir hofðingiar . oc manna friðastir oc . mikklir kappar . oc nv setr hann þessa .í. cappa at gæta konu sinnar oc rikis oc allz síns ꝩarnaðar firir þvi
                at han trvir þeím allvel . oc þat hævir oppt at boritz at sa maðr er vel trvir œðrvm manni at sa verðr svikinn af þeím . oc vt riða þeir .í. hofðíngíar . með konungi . oc sægir hann þeím marga lvti hve þeir skvlv haga mæðan han er i brottu . oc vm allt annat framm byðr han þeim at gera sva alla luti sem sisibe ꝩill . oc þvi heíta þeir at sva skal vera . Oc nv er þeir hittaz magr Sigmundar konungs oc hann oc hævir drasoll æigi minna lið en .xxx. riddara oc allz æigi mínna líð en .lxx. riddara . En Sigmundr konungr hafðe æigi minna líð en magr hans þa er þeir híttvz oc fara þeir nv með allan sinn hær . oc heria nu i pvlínaland oc ꝩinna þar morg storvírki . Nv er sva hava lengi þessir greívar raðit riki þa er þat æínnhvern dag at artvín gengr til sinnar fru sisibe . oc mælir til henar Riki þetta oc allar gersímar oc yður ꝩarðveízla er nu i mínní gezlu . oc mun ek þer sægia hvat ec hæví nu firirætlat at ek hævi ætlat þíc mer til unnostu . oc æígnarkonu . oc þar með ætla ek ockr þetta riki er nu hævi ek við tekít . Oc er oꝩíst at Sigmunðr konungr komí aptr or þessi herfor . En þott hann komi aptr þa skal hann þat æígí fa aptr af mer oc baðum ockr ef þv víllt sem ek . Oc ec em æigi ꝩeʀí riddari en Sígmunðr konungr . eða nockvru betri . Nu svarar sisibe æigi skallt slikra orða við mik leíta . ek vil biða míns hærra Sigmunðar . kon ungs . oc ængi mann fyʀ taka en hann kemr heím . En þott havír þetta mællt þa ma ek þessv vel lœyna þo at sinni . En ef optaʀi mælir þv þetta þa man ec er minn herra kemr heím sægia honum hvat þv villt . oc maŋt þa vera skíot hængðr . Nv mælir hann þv frv æigi matt sva mæla sem nu mælir þv firir þvi at þat man tu spurt hava at a minu landi em ek æigi orikari en Sigmundr konungr a sino landi . Nv svarar hon þottu ser sua rikr at þv raðir .í. mestum lut ꝩeralldarenar . þa . en Sigmundr konungr þionostumaðr . þa vil ec þo hann hava en æigi þíc . oc æigi skallt æínv orði lengr vm þetta tala . ef þv villt hallda þínu liví . Nu gengr Artuín a . oc hætta þav sínu tale . Nv sægir Artuín sínum felaga allt hversv farit hafðe með þeím drottníngu oc honum . oc spyʀ hann raðs hversu hann skal sínu male framm koma . Nv suarar hermann . goði felagi letía vil ec þic þessa sem ek ma at æigi gerir þv þetta . En hvart er þv villt þetta eða annat . þa verð ec at ꝩeíta þer slikt sem ec ma i eða oðru . Nv svarar artuín æcki er þvi at lœyna at sva mikill hvgr er mer a þessu at framm ꝩerðr koma at ꝩisv þat sem ec ꝩil æða ælligar læt ec mítt lif eða at þriðia kosti ma hon æigi lífa . Nv svarar herman . ef þv víllt mikít kapp a leɢía þetta mal . þa ma þetta ænn sva fara sem ꝩið ꝩilivm baðir . Nu er liðnar ero fra þessv nockorar stunðir . þa gengr hermann til mals ꝩið sina frv oc tekr hon vel ꝩið honum . oc talaz þau ꝩið marga lvti . En of siðir mælti herman þetta sama mal sem honum hafði vmbodit artuín . En hon svarar með sama hǽtti oc reiðiz nu meoc . Nv gengr herman a ꝩið sva bvít oc sægir nu felaga sinum þat er þꜹ hava talat . Nu liðr þaðan ifra stvnd hver af annaʀi . oc leítar Artuín optlega þessa mala ꝩið sína frv . oc kann aldrigi fa þat er han beiðiz . Nv er Sigmundr konungr oc hans magr drasollf heria ꝩiða um pulínaland oc gera mikín skaða þeím er firir ero . bæði i manðrapvm oc lanðavðn oc ranum . oc optlega beriaz þeir ꝩið lanzmenn oc fa stvndum sigr . En stvndvm osigr . en er þeir snva aptr heím þa hava þeir latít meoc mart sína manna . oc koma þo heilir aptr . Nv er Sigmundr konungr komín i sít rící vttanꝩert . oc þat spyría nu hans landzgæzlvmenn . Artuin . oc hermann oc nv gera þeir sítt rað . þa mællti artuin ꝩið felaga sínn . þat ventír mik at Sigmunðr konungr kemr heím at sisibe drottníng sakl
                  skal sægia honum allar ꝩarar rœðvr sva þvnglega oc vsœmílega sem hon hæꝩir iafnan suarað ꝩarvm œrendum . oc konungr man oss geꝩa mikklar sakar firir ef hann ꝩeít et sanna . Nu ꝩerðv ꝩið æigi senní
                  seinní j ockrvm raðum . oc man nu oc þess ꝩið þurꝩa ef lyða skal . oc aðr þeir skiliaz . þa sætia þeir allt sitt rað hversv fara skal . Nv ganga þeir a drottningar oc sægia hænni alla sina ætlan . at nv ꝩilia þeir fara a konungs fund . oc spyría hvat er tit er vm han . En hon let ser þat ꝩel lika . oc biðr þa fara sem skíotast . oc nv gera þeir sua . En er þeir koma a fvnd Sigmunðar konungs þa fagnar hann þeím ꝩel ŋu stefna þeir honum a æínmæli . eŋ er þeir .íí. erv staddir saman . þa mællti artuin . Goði hæʀa ek hævi at sægía þer ill tiðændi oc erv þo sœnn . en þess bið ek þic at æigi kvnir þv mik þott ec sægia þer firir þvi at ec fæ æigi lœynt þíc er þv hævir þinn ꝩarnað allan mer i sellt . oc ocr felogum . at þægar þv ꝩartt heíman farín . þa toc kona þin sisibe illt rað upp oc usœmilekt . hon toc .i. þræl þín er ꝩar fagr at aliti . oc leɢr hia ser . En er ꝩit felagar ꝩilldum þat banna henní þa het hon ocr þvi at hon skylldi ocr rœgia firir þer er þv kœmir aptr . oc þv myndir ocr lata drepa ef hon villði . oc sa en sami þræll hævir siðan soꝩit hia henni hveria nott i hænnar faðmí . oc nu er hon sealf vlett . oc æigi þorðvm ꝩið herra at þv skyllðir sva heim koma at tu ꝩissir þetta æigi aðr . Nv svarar konungr at ꝩisv mægi þit þat víta ef þít levgit æínu orði a at þat er yckar baní . Nv svarar hermann . oc sverr vm at þetta er allt satt er þer er sagt . Nv mællti konungr goðir ꝩínír . hꝩat skal ec af gera þessi konu er sva illa er til borít . Nu suarar artuin . þv verðr raða konungr allt gervm ꝩer þat er þv ꝩíllt . æn mælti konungr . þat er til at hon se hængð . oc ænn ma ꝩera at hon se blinduð . eða fothœɢvin eða send sva fæðr sinum . Nv suarar artuin æn er þat rað at senda hana i suavaskog . þat er ænskis mannz gata . oc þar kom ængi maðr a .x. vetrum . oc skera þar or henni tunguna oc líví hon þa mæðan Guð vill . En þetta rað þickir konungi vel . Nv riða greívar i oc heím . a . oc .í. dag stendr drottníng i vigskorðum oc ser iorœyc oc þvi næst ser hon reið manna . oc kennir at vapnum at þar ero greívarnir . heím komner með sina menn . oc þægar er hon væntir at þeir muní hœyra . þa . þat skylldi Guð vilia at goð spyrða ec til Sigmundar konungs . eða hvat þit sægit fra hónum . oc sægit satt nu oc levgit æigi . Nv svarar artuin . Sigmundr konungr er heill oc vel hævir honum faríz . han liɢr nu i suavaskog með her sínn . oc þau orð sendi hann þer at þv skallt þar koma til hans . oc vill hann þic hitta En ver mægum vel þer þangat fylgia at hans boðorði . Nv svarar drottning æcki duælr mik þar til er ec skal honum i gegn fara . oc hver er sv kona er mer skal fylgia þangat . Nv svarar hermann æcki skipptir hver kona feʀ með þer þat er æcki long leið er þv skallt fara . Þa suarar hon nu em ec albvin . oc nu fara þau þar til er þav koma i æín dal i . þar er alldrigi hafði aðr maðr komít oc fara nu þar af hæstvm sínum . oc nu mællti drotníng af mikklum moði . hvar ert nu Sigmundr konungr eða hvi bavt þessvm monum mic hengað at flytía . Nv veit ec at ꝩisu at ec em svikín . oc æigi hævir þv mik svikit æína saman hælldr manntu svikit hava barn þít oc gret nu sarlega . Nv mællti ɢreivi artuin . Nv verðu við at gera sem mællt er ꝩið ocr oc konungr bꜹð . at skera skal tungu or hofði þinu oc fœra konungi . oc her skallt lata þítt líf . Nv mællti herman . saklꜹs er þessi kona . oc gervm nu annat rað . tœcvm nu .í. hund er her fylgir oss . oc skervm hans tungv or oc fœrum konungi . Nv svarar artuin . hon skal nu þess gíallda er hon hævir opt varv mali illa tecít . oc nu skal framm fara oll uar ætlan . Nv svarar herman . sua hialpi mer Gvð at allðrigi skallt henni meín gera ef ec ma banna þer oc bregðr nu sverði sinu . En i þessv bíli verdr drottning lettari oc fœðir .í. sveinbarn allvænt . oc þa toc . hon af sínni meoðdrecku ær hon hafði haft æín glerpott . oc er hon hævír sveipað barnit i klæðum . þa lætr hon þat koma i glerpottín oc lycr aptr siðan uandlega . oc leɢr ihia ser . En nu taka þeír at beriaz . oc er þetta viðrskipptí alldrengilikt . oc at lyctum fellr jartvin
                  artvin ꝩið sealft þar er drottníng hvilír . Nv skytr artuin sínum fœti til glerpozens sua at hann rytr vt a ana . En i þvi bili reiðir herman sitt sverð .í. hondum a hans hals artuin sua at hofuðít fauc af . En nu er drottníng ser hversu barnit feʀ . þa með annaʀi sott fællr a hana omægín . oc anðaz hon nu siðan . Nv tekr hermann lik hennar oc byr vm sem honum þíckir vænlegast . þa tecr han sinn hæst oc loypr a bac oc riðr aptr alla leið þar til er han finnr . Sigmund konung . Nv spyʀ konungr . hvar er nu artuin þinn felagi . herman sægir ocr hævir skilt þat a at han villdi drepa konuna eða meiða . en mer þotti þat aulikt
                  aumlikt . er ec sa hvat firir var ætlað . oc villdi ec hænni við hialpa . oc þar til þrettu við vm þetta mal ockar a millum at við borðumz oc drap ec han aðr en lettí . Enn konan hævir fœdðan æín sueín . oc allvænan oc firirfor artuin þeím aðr hann let líf sít . þa spyʀ Sigmundr konungr hvart hafðe drottning sagt a hænðr konungi eða sagði hon a hændr þræli oc havi þít logit . þa svarar herman . æigi er þat logit herra þat kan vera at man hænðir mikin glœp oc finnr hann þat sealfr oc iðraz . oc er þa dugandi maðr alla stund siðan . Nu mællti konungr reiðu lega . far a af minni avgsyn . ecki vil ec þina þionostu opttaʀ haua þvi at þv mant ꝩera .í. drottinsvikare . Nu gengr herman til sins hæstz oc riðr a brot með alla sina menn . oc er nu fægin er han kemz undan . En Sigmundr konungr sitr nu at sinv ríci . Þetta sama glerker rækr æptir anni til sævar . oc er þat æigi ævar langt . oc er nu uttfall sæuar . Nv rekr keret a æina œyrí . Nu fellr seoren af sua at þar er allt þvrt er keret liɢr . Nv hævir sveininn nockot vaxít . oc er keret rœrir ꝩið œyrina þa brotnar þat ísundr oc grætr barnit . Nv kom þar at æín hínd oc tecr barnít í ser oc berr heim til sins bœlis þar atti hon .í. born . þar leɢr hon sveinen niðr . oc lætr sveínen drecka sic . oc þar fœðir hon han sem sín born . oc er han þar með hinðinni .xí. manaði . nv er han sva stercr oc mikill . sem œnnur born .ííí. ꝩetra gomvl . Ein maðr het mímir han er smíðr sua frægr . oc sva hagr . at nalega var ængi hans maki at þeirí iðn han hævir marga sueina með ser . er honum þíona . hann a ser konu oc a þeím .íx. vetrum siðan er han feck hana mægu þau æcki barn fa . oc þat harmar han mioc . hann hevir at ser æín broður er het reginn hann uar mikill firir ser oc allra manna verstr . oc honum uar þat oc golldit . at han feck sua miklar gerningar oc kynzl at hann uarð at ormí . oc nu gerðiz sua at han var allra orma mestr oc verstr . oc nv vill hann huern mann drepa næma vel er hann við broður sín . oc nu er hann allra stercastr oc nu ꝩeít ængi maðr bœli hans næma broðir hans mímir . Nv er þat æín dag at mímir ætlar at fara i oc brenna kol . oc ætlar at vera þar þria daga . oc er hann kemr i skogín þa gera þeir stora ællða . oc er hann er stadðr við ælldín æínn . þa kemr þar at honum æinn sueín . sa var ven oc rennr til hans hann spyʀ hvat sueína han se . en sa sueín kann ækci mæla . en þo tecr mímir hann til sín oc sætr han a ser . oc leɢr klæði yuir han . þvi at hann hævir æcki klæði aðr . oc þa kemr þar .í. hind rænnandi . oc gengr at kniam honum mímí oc sleikir um andlitit oc haufvð barnínv . oc at þvi þikciz mimir víta at hindín mann hava fostrað barnít . oc firir því vill han æigi tortíma híndíní . oc tecr sueínenn oc varðveitir . oc hævir heim með ser oc ætlar nu upp at fœða ser til sonar oc gefr nafn oc kallar Sigfrœð . nu vex sa svein þar upp til þess er han er .íx. vetra gamall oc er han nv sva mikill oc sterkr at hans maka sa ængi maðr . han er sua illr viðræignar at han beʀ oc brytr sveina mímís sva at varla þickir vært hia honum . Ein sueinn heitir æckiharð . han var mestr firir ser af þeím .xíj. sueínum . Nv er þat .í. dag at Sigfrœðr kom í þar er æckiharð smídaði . Nu lystr æckiharð Sigfrœð með sinni tong við œyra honum . En nu tekr . Sigfrœðr sueín enní vínstrí hendi i hans sua fast at han fællr þægar til jarðar . oc nu laupa at honum allir smiðivsveinar oc vilia duga æckiharð . en Sigfrœðr feʀ undan at dyrunum sua skynðilega . oc vt um dyʀnar . oc dregr æckiharð æptir ser at harínu . oc sua fara þeir til þess er þeir koma firir mímí oc nu mællti mimir til Sigvrðar . illa gerir þv þat er þv villt beria sma sueína þa er nockot nytt vilia gera . en þv gerír æcki næma illt æítt . oc nu ert œrít sterkr . oc nu matt æígí mínna vína en .í. þeira . oc nu skal ek þer til koma at þu skallt . þar til koma . fvss oc æf æigi víll ælligar þa skal ec beria þic . þar til er þv verðr fægínn at hælldr vínnir þu . oc tekr i honum oc leiðir han til smiðíu . Nv sæzt mímír firir aflenn oc tecr æitt mikit iarn . oc lætr i ælld oc æína þyngstv slæɢív . oc selldí Sigurðí . en er íarnít var heítt orðit bregðr han þvi or aflínum oc a steðian oc biðr Sigurð nu til leosta . Sigurðr lystr et fyrsta hoɢ sua fast at steðia stenen
                  steðia steinen klofnaði en steðín geng
                  gengr níðr allt tíl hausen
                  hausens en iarnít rytr i en tongín brestr isundr við sleɢív-skaptít oc kemr feaʀi níðr . oc nu mælír mímir alldregi sa ec .í. manz hœɢ ogvrlegra ne ohaglegra . en þetta . oc huat sem annat verðr af þer þa ma þíc ækci nyta til iðnar . Nv gengr . Sigurðr til stofv oc sæzt níðr hia fostru sínní . oc sægír nu œngum manni huart honum þikcír ꝩel eða illa Nv gerir mímír sítt rað . oc ser nv at af þessum sueíní man honum standa mikit ohapp . oc nu vill hann firirfara honum . oc nu gengr hann i skogin þar er æin mikill ormr er . oc sægir at þa man han æinn svein geua honum oc biðr han drepa hann . Nu feʀ mimir heím . oc annan dag mælir mímir við Sigurð fostra sínn ef han man uilia fara i at brenna honum kol . þa suarar Sigurðr . ef þv ert íamuel við míc heðanjfra sem hingat tíl þa fer ec oc þa vil ec vina allt þat er þu villt . Nu byr mimir han til þessar farar . oc fær honum vín oc víst til .íx. daga er han skal i brott ꝩera . oc æina viðarœxi oc nu feʀ hann oc visar honum til skogar þar sem honum syniz . Nv fer Sigurðr i skog oc byr um sic . oc nu gengr han oc hœgr stora viðu oc gerir í míkinn ælld . oc beʀ þar a þau en storu treo er nu hevir hann vpp hoɢvit oc þa ero dagmal . oc sezt han til sínís
                  sins matar . oc ętr þar til er vppi er allr hans matr . oc æigi lætr han oc æptir æinn sopa víns þat er mimir hvgði at honum skylldi ꝩínaz .ix. daga . oc mælir nv han firir sealfvm ser ꝩarla veit ek nu þess mannz ꝩanír er ek munda nu æigi beriaz við ef nu komí han til moz við míc . oc þat hugða ek at æíns mannz vig mætti mer vera æcki ofreflí . oc nu er hann hævir þetta mællt . þa kemr at honum æinn mikill línnormr . oc ænn mælltí hann . Nv kann vera at ek mæga skiott rœyna mik allz þo bað ek þess aðan . oc lœypr vpp oc til ællzsins oc tecr nu hit mesta tre þat er a ælldínum loganda oc lœypr at orminum oc lystr a hans hœfvð . oc lystr hann ormín niðr við hœɢít . oc ænn lystr han annat sínni a ormínum . oc fellr nu . ormren til iarðar . oc nv lystr hann huart a annat . til þess er sa ormr er i hæliv . oc nu tekr han sína œxí oc hœɢr af hœfuð ormsíns . oc nv sæzt hann niðr oc er orðinn allmoðr oc er nu fram orðit dags . oc veít han nu at æigi mun han heim koma um kvælldít . oc æigi veít han nu hvat han skal fa ser til matar . en æit kemr honum hællzt i hvg at han skal seoða ormín oc skal han fa honum natverð um kuelldit . oc tekr hann nu sin ketil oc fyllir upp vaz oc hængir yvir ælld . Nv tecr han sina œxi oc brytíar hælldr stort til þess er hans ketil er fullr . oc nu er honum tit til síns matar . oc er han hyɢr at soðit man vera tekr han sínní hendi i . oc er vall i þa bran han a hœndunum . oc a fíngrunum oc stíngr nu i munn ser oc kœlir han sva . En er soð ran a hans tungu oc i hans hals . þa hœyrir han at fuglar .í. satu a oc klakaz við oc nu hœyrði hann huat þessi annaʀ mælltí . betr mætti þessi maðr vita þat sem við vítum . þa skylldi han nu heím fara oc drepa mímí fostra sin firir þvi at nu hafði han raðit honum bana ef sva fœri sem han hugði at vera skylldi . oc þessi ormr var broðir mímís . Oc ef han vill æigi drepa mímí . þa man han hæfna broður sins oc drepa sueínín . nv tekr han sueita ormsíns oc ríðr a síc oc hænðr ser oc allt þar sem a . er æptir sem horn se . oc nu feʀ han af sinum klæðum oc riðr a sic allan bloðínu þar . sem han ma til taka . amilli hærðana ma han æigi til na . Nu feʀ hann í klæði . oc feʀ heím síðan oc hævir hofut ormsíns i ser . Nv er æckiharð vtí oc ser hvar Sigvrðr feʀ oc gengr til meistara síns . oc mællti ía herra nu feʀ Sígurðr heím oc hæuí
                  hæuír hœfuð ormsíns i hændi ser . oc man hann haua drepít hann . oc er nu ængi annaʀ til en nu forði hueʀ ser . firir þuí þott uer sem nu her .xí. oc þo at uer sem halfu fleiri þa hæfði hann þo oss alla i sua er hann nu reiðr . oc nu laupa þeír allír til skogar . oc fæla síc . En mímir gengr æínn saman i motí Sigurði oc biðr hann nu uelkomín . Nu suarar sígurðr ængi yðaʀ skal uera uelkomín firir þuí at þetta hœfuð skall gnaga sem hundr . Nu suarar mímír æígí skall þat gera er nu mælír þu . oc skal ec hælldr bœta þat er ek hæuí illa gort uið þíc . Ek man geua þer híalm æínn oc æin skiolld oc æína bryníu . þau uapn hæuí ec gort hertnið i . oc eru allra uapna bæzt . oc æínn hæst uil ek geua þer er heitir graní . sa er i stoði brynilldar . oc æítt suerð er heitir gramr þat er allra suerða bazt . Nu suarar Sigurðr þessu ma ec iata ef þu hæfnír
                  hæfnir þat sem þu heítr . oc nu ganga þeir heim baðir saman . Nv tecr mímír iarnhosur oc fær honum . oc hann uapnar sic með . oc þuí næst æina bryníu . oc stœypir hann hænni a sic ofan . siðan fær hann honum hialm þan er hann sætr a hofuð ser . oc nv gefr hann honum skiolld . oc eru nu þessi uapn oll sua goð at traut matte finna onnur iamgoð . Nu sælr hann honum æítt suerð . oc er Sigurðr tecr uið suerðínu bregðr oc syniz allgott uapn . oc nu reiðir hann þat suerð sem harðast ma hann oc hœgr mímí banahoɢ . Nv gengr Sigurðr i oc feʀ þa leið sem honum er uísat til borgar brynilldar . oc er hann kemr þar til borgarliðs er þar firir iarnhurð . oc ængi maðr er nu þar honum upp at luka . Nu rindr hann þeiʀi hurðu sua hart at isundr ganga iarnslarnar . er hurðen uar lukt með oc nu gengr hann i . oc þa koma þar at moti honum .ví. uarðmenn er geta skylldu borgarliðs . oc þickir nu illa er hann hæuír brotit upp borgarliðet . oc fírir þetta uilía þeir drepa hann oc nu bregr
                  bregðr Sígurðr sínu suerði . oc æígí lettír hann fyʀ en hann hæuír drepít þessa þíonostumenn alla . oc nu uerða uarír ꝩið þetta riddar
                  riddarar oc laupa nu til ꝩapna sínna . oc ueíta honvm atgongu . en han veʀ síc . uel oc drengilega . þessí tiðænði spyr brynílldr þar sem hon sítr i skemmu sínní . oc mælir þar man uera komín . Sigurðr sigmunðar sonar
                  son . oc þott þar hæfði hann drepít .ví. ʀidðara mína . er nu hævir han drepit .ví. þræla . þa skylldi han þo vel komín með oss . oc nu gengr hon ut oc þar til er þeír beríaz . oc biðr þa hætta . Nu spyʀ hon hverr sa maðr er her er komín . en han nefnir síc . oc kvaz heíta Sígurdr hon spyʀ hver ætt hans er . en hann lez þat æigi víta at sægia hænní . þa mælír brynílldr ef þv veítz æigi at sægia mer . þa kan ec at sægia þer at þv ert Sigurdr Sígmunðar son konungs . oc sisibe . oc skall vera her velkomín med oss . eða hvertr
                  hvert hevir þv ætlað ferð þína . Nv svarar Sigvrðr híngat hævi ec ætlat mítt orenði . þvi at mimir min fostri visaði mer híngat til hæstz æíns er grani heítr
                  heítir er þv att . Nv villda ec hann þiɢia ef þv villt veítt haua . þiɢia mat æín hæst af mer ef þv víllt . oc þott fleiri uilir þv . en heímíll er vaʀ beíní sa er þer vilít hava . Nv fær hon til men at taka hestinn . oc erv þeir at allan dagin at taka hæstín oc geta æigi tekit . oc fara heím um kuelldit uið sua bvit . oc er Sigurðr þa nott i godum beína . En at morní fær hon til .xí. menn . oc feʀ han nu sealfr enn .xí. oc nu fara þeir .xí. til oc æltaz lengi ꝩið . hæstín oc fa æigi tecít . oc aðr lettír biðr Sigurðr fa ser beislít oc gengr han nu til hæstzens . en hæstren gengr at moti honum oc tekr han nu hæstín oc leɢr ꝩið beisl oc stigr a bac . Nv riðr Sigurðr a braut oc þackar uel brynilldi sinn beína . Nu er han alldrigi þar aðra nott sem han er æína þar til er han kemr a bertangaland þar ræðr firir sa konungr er heitir jsungr . han a .xí. syní . jsungr er allra kappa mestr oc allir hans synír han tecr við Sigvrðe oc gerír hann sínn raðgiava . oc mercísmann . oc þyckíz hann nu uelkomín . Eín konungr er nefndr Aldrían er reð firir niflungalandi hann uar rikr maðr oc hans kona er .í. ríks konungs dottír . oc þat bar at æítt sínn at hon uar uíndrukcínn þa er konungr uar æigi hæíma i sínu riki . oc uar sofnuð i .í. grasgarði utí oc til hennar kom æinn maðr oc liɢr hia henní oc er hon uacnar þíckíz hon kenna Alldrian konung . þar . oc er hana mínzt uarir þa er þessi madr brottu horfín . oc nu er þaðan liðr nockor stúnd er drottníng ulett oc aðr hon fœði barn . þa berr þat at þa er hon er æín saman stœdd at til hennar kemr enn samí maðr oc nu sægír hann hænni þat er at hafði borítz et fyrra sínn i fundí oc hon uar nu olett oc þat barn a hann með hænní . en hann lez uera æínn alfr . En ef þat barn mætti upp uaxa þa sæg þvi sítt faðærní en lœyn huern mann annarra . Nu er þat sueínbarn sem mik uarir . sægir hann . oc sa man uera mikill maðr fírír ser oc opptlega man hann vera i nauðum staddr oc hvertt sínn er er hann er sua staddr at æigi fær hann síc sealfr lœyst . þa skal hann kalla a sínn foður . oc man hann þar vera þa er hann þarf . oc nu huerfr þessi allfr sua sem skuɢi . En er þaðan liðu stundir . ælr drottníng sueínbarn . oc heitír sa suein hogni . oc er nu kallaðr sun adrian
                  aldrian konungs oc nu er hann .ííí. uetra gamall er hann gengr í með sueínum . oc er hann harðr oc sterkr oc illr viðræígnar . oc nu er honum þvi brugðit at hann er yuírlíz sem troll en æigi sem menn oc æptir skapi sinu er hans aseona . oc þessu reiðiz hann míoc oc gengr til æins uaz oc ser sinn skuɢa . oc nu ser hann at hans andlit er sua bleikt sem bast oc sua folt sem aska . oc þat er mikít oc ræðilikt oc grímlegt . oc nu gengr hann til sínnar moður oc spyʀ hana hui gegna mun er hans likamí er sua skapaðr . Nu sægír hon honum et sanna til sins faðærnis . oc uíð uarð stœdd æín kona . oc hœyrði . oc su uar siðan friðlla þiðrex konungs af bern oc sagðe honum af trunaði þenna lut . oc þar af kom upp allt þetta mal um siðir . Alldrian konungr a með sínní konu .íí. sonu . oc æína dottur . het son hans enn ællzti Gunnaʀ en annaʀ Gerneroz
                  Gernoz þriðe gilser hann er þa æitt barn er þessí tiðændi geraz . en grímílldr het systir þeira . þa er Alldrían konungr leifir riki sitt oc hann fær bana þa hæuír Gunnaʀ son hans halldit æptir þui riki oc konungdomí . Ðiðrecr konungr lætr bua til veizlu mikillar oc agetrar ser til tígnar oc skemtanar ollum sínum monnum oc til þessarar veítzlu byðr hann ollum hínum rikastum monnum er i hans riki eru . oc morgum monnum . oc hofðíngíum . Hœyrt hæuir hann sœgur til æins konungs at sa uar goðr drengr oc mikill rœystimaðr . hann heitir Jrungr at nafni . hann ręðr fírír niflunga.lande . hans kona het oda . hon uar æins rix konungs dottir . En þessir uerða atburðir æitt sinní með konu Jrungs konungs . þa er hann uar æigi sealfr heima i borg sinni . at til drottningar kemr æinn maðr þa er hana uarði minzt . oc hvilir ihia hænni . oc þar af getr hon æinn sun sa heitir Hogni . oc þo at hann syndiz maðr uerit haua þa uar þat alfr . hogni var mikill maðr oc stercr oc æigi meoc uæn . Sealfr konungren a uit drottningu .ííí. sunu oc æína dottur oc heitir su Grimilldr . hinn ællzti konungssun heitir Gunnaʀ oc annaʀ Guðzormr , þriði Gernoz , feorðe Gisler . EN þa er jrungr konungr fellr ifra . þa tecr Gunnaʀ sun hans hinn ællzti ꝩið rikínu . oc þui verðr hann hallzi . þiðrecr konungr hæuir sanna frett af honum oc sendir orð Gunnari konungi at hann skal koma til hans ueizlu oc þiɢia þar mikinn soma oc tign . oc sua byðr hann broður hans hoɢna oc Guthormi . Oc er senndimenn þiðrex konungs koma a Gunnars konungs . þa tecr hann með þocc oc ꝩinattu boð þiðrex konungs . oc lez fara munu at visu . oc sua hoɢni broðir hans . En Guthormr er heima . firir þvi at hann er seucr . Nu feʀ Gunnaʀ konungr til veizlunnar með sina menn . til bernar . oc er hanum þar ꝩel fagnað . oc er nu veizlan albuin með ollum hinum bæztum fongum er til þarf at haua . oc eru saman settir allir hinir tignuztu menn . oc hínír bæztu uínir . Allir sitia þessir a æin pall þiðrecr konungr oc Gunnaʀ konungr . oc Hogni . oc Hilldibrandr . oc Hornbogi jarl . A vinstri hond honum sat Viðga oc Ꜹmlungr . Þettleifr oc Fasolld . Sistram oc Villdifer . Herbranðr en vitri oc hin viðforle . Heímír grimmí . oc þat mæla nu allir er þar ꝩaru , at alldrigi sa tigurlegri menn alla ne iamrausta komna i æina holl . ne meíri abburðarmenn . firir sacar allrar atgervi en þar uoru þa komnir . Þiðrecr konungr hafði skíolld a þessa lund steíndr rauðum steíní oc a með gulli leon oc hans hofuð horfir upp æptir skilldínum . oc fœtr taka sporðen . En siðan er þaiðrecr uaðrð konungr yuír bern . toc hann þat mark sua at yuir hofði hans stoð korona af gulli . oc þvilikt mark hæuir han a merki sínu oc sœðli oc ꝩapnroc . oc þar af ma han kenna huar sem hann ríðr . oc hverr er skrifa ꝩill hans liknæskíu þa geri han sua . En þetta mark hæꝩir hann af þvi at sua sem leon er allra dyra mestr at ꝩirðingu . oc at hug . oc ꝩið hann eru oll dyr rædd er i ꝩerolldunní eru . Sva ꝩar oc þiðrecr konungr uræðín oc yvírmaðr allra manna . En allir ꝩoru ꝩið hann . ræddír . oc firir hans uapnum oc ænngi maðr skylldi sa haua leon a sínum skilldi at fornum sið er nockot sínn ꝩíll flyia . Hilldibrandr enn gamli hæuír skiolld með sama oc þiðrecr konungr . oc a skrifot borg með rꜹði hvítum steíní . oc gylltir turnar . oc er su borg skrífuð æptir bern . En þat gegnir þvi at hilldibrandr hæuír þat marc a ollum sínum uapnum oc hann hæuír merki oc uapnrock allt með sama lít . oc þiðrecr konungr . af þvi at alldrigi vill hann lœyna þvi at hann er þiðrecs . konungs . maðr . huar sem hann riðr . oc ænskiskonar nꜹð oc uandræði ꝩill hann sic með þvi friða
                  firra at lœyna þeiʀa ꝩíngan . Heímir en mikillati hæfir oll uapn a lund . morkuð hann hæuír skiolld blan oc a markað
                  markaðr hestr bleikum lít . oc þat er skrifað a allri hans hærneskíu . oc merkír blar lítr kallt briost . oc grimt hiarta . En sa hestr merkir iðn ættmanna hans oc þui at hann er enn beztí . ʀiddari . Uidga Velentson uar syndum a þessa lunð . hann hafði huít har sem gras þat er lílía heítír oc þyct oc liðaðiz allt i locka . oc sítt har hæuír hann . oc biart andlit oc allan likam hæuír hann hvitan sem neꝩor
                  sneo . hans augu uoru snor sua at uarla mattí i gegn sea . ef hann uar reiðr . En ængí maðr ma han langleitan kalla ne breíðleitan . firir þui at allt var við sic hans andlit . oc ꝩar þo mikit oc at ollu fagrt oc harðlikt . oc þa er han ꝩar reíðr uar hans andlit raut sem bloð oc grimlíkt . han ꝩar allra manna þeira hæstr sem æigi uoru risar . kallaðir hærðímikill bæði þyckr oc breíðr míðmeor . oc allra mana bæzt límaðr retuaxinn . oc at ollu uar hans uoxtr sua at allir sogðu at ængi maðr hæfði set kurteísara eða tigínmannlegra . han ꝩar lundaðr a þann ꝩeg . kyʀlatr oc hugatsamr . oc er hann sat með felogum sínum . oc fatt ꝩar mana ihía þa ꝩar han glaðr oc malrœtín . en optazt famalugr i feolmenni . orðfœrr oc spacmalugr þa er han ꝩar a stefnum . hoguærr . oc litillatr . ꝩið víní sína . þa er hann kemr i her oc hann er með ꝩapnum sínum þa ꝩar hann þægar sua grimligr at alldigr
                  alldrigi ꝩar þat gort i ænskisskonar
                  ænskiss konar hernaði . er honum þœtti þa hormulekt . œrið ꝩar hann sterkr . oc mikill hugmaðr . oc at allri atgervi ꝩar han firir flestum monvm þeím er skapaðir haua uerið . Viðga en sterki hafði alla herneskíu huíta at lit . skiolld sauðul ꝩapnrœck . merki , hialmhꜹt , a er markat hans skilldi með rauðum steíni hamaʀ oc tong . oc i þeím skilldi eru .íí. karbunkulisteínar . oc þetta mark er æptir æðli foður hans . hann er smiðr oc allra manna hagastr i uerolldunní . en gímsteinar .íí. merkia moður hans . a hans hialmhætti . er skrifaðr ormr af rauðu gulli sa er sangi
                  slangi heitir . fullr af æítrí . firir þvi berr hann þat mark yuir sínu hofði at ængi skyli i dyliaz at han ser hue mikit hans skap er . oc reiði , þeím er firir uerðr oc moti ꝩill bioðazc . a hans sœðli oc a hans ꝩaprock
                  ꝩapnrock er sami ormr . oc a hans merci er sama mark oc a hans skilldi birti hans hærnæskiu mark
                  markar þat at sem lengsta leið mætti hann kennðr ꝩera huar sem hann riðr . Hornbogi jarll ꝩar i ꝩiðrliti biartlitaðr . oc allra manna ꝩar hann ꝩenstr oc tigurlegastr at aliti oc ollum ꝩexti . skiotligr oc snofurmannlegr i ollum hætti . karhofðaðr mæðalmaðr at ollum uexti firir þui at han ꝩar optast hia þeím er nalega ꝩoru risar hia þui sem annað mannfolk þo ꝩar hann hinn sterkasti . oc ænn meiʀ ꝩar þat með abburð hversu hann ꝩar frœcn ꝩið skiolld oc suerð oc spiot . oc af ollum þessum er nu eru taldir . ꝩar ængi iamgoðr bogmaðr eða spioti at skiota . hann ꝩar oc sua goðr ridðari at alldrigi kom hann þar i eða æínuígi at hann skildizc ꝩið sinn hæst með usœmð . hann ꝩar falatr . oc leoðlynðr optlegast . en a oc stefnum ꝩar hann greiðmælltr oc fagrmalugr . æinarðmælltr oc sneallmælltr oc hamælltr . oc ꝩel romaðr . spakr at ꝩiti skiotr i alitum oc skœrunglyndr . oc reð hvert rað þuí spaclegra er hann hugði lengr at . drenglyndr diarfr i ollum lutum . oc œrit raustr . hornbogi jarll hafði skiolld oc alla hernæskíu með bruðum
                  brunum lít . a hans ꝩapnum ꝩar marcaðr haucr af gulli . oc firir honum fleuga .í. fuglar . oc þat sama marc hævir hans sun Ꜹmlungr . þat markar hans uapnalítt oc þessi skrifan . ʀiddara.skap oc sua sem opt fleuga .í. fuglar firir haukum . sua opt atti hornbogi . jarll . æptir at riða sinum oꝩinum með sua snaran hug . oc sua fleota ferð með sínn hin goða hæst at þat ma iafnaz ꝩið hꜹkínn . En brun litr hans ꝩapna mercir hans tigínleík ok kurteisi . hornbogi . jarll . ꝩar enn rikasti oc hinn ꝩinsælasti sua at af honum gengu sogur viða um lond . uítt land oc storar borgir a hann oc marga riddara . oc œrít lausafe . oc þetta allt spurðe þiðrecr konungr af bern oc firir þuí sendi hann honum orð at koma til sín oc með þessu œrenði sendi hann sinn bæzta mann hilldibrand oc sín hínn goða þíonostumann heímí . Aumlungr son Hornboga jarls ꝩar likr fæðr sínum i aseonu oc a harslit oc a allan likama . oc æigi ꝩar hann mínní maðr ne ostercari . oc allgoðr ʀiddari oc hínn diarfasti . oc oforseall hættinn i ꝩilldi annat huart ꝩínna frægð eða fa bana . oc allmikill ꝩar hann ofkapsmaðr agíarn oc gott þotti honum at ꝩera lofaðr . oc til þess ꝩilldi hann uínna alla luti bæði i mannhættu oc lítíllæti . i milldi oc ꝩilsínní ꝩið sealfan síc at þola margskonar rꜹn firir sit nafn . Sinntram af fænídi hann ꝩar fagrleítr . leoslitaðr oc æigí mikilleítr . oc hans anndlit er fagrt oc ꝩel ꝩaxit . fogr ꜹgu hæuir hann bleikt har oc rœckr nockot . sitt oc þyct . halslangr nakcuað . oc allan likam hæuir hann huítan . har oc æigi digr . hans hændr oc fœtr eru sua fagrír at ængi maðr sa mann betr límaðan . fímr oc ꝩel stercr . oc hínn mæsti atgeruímaðr oc allra manna er hann mestr kurteisismaðr skapaðr a allan uoxt hann er leikmaðr mikill oc gleðimaðr dryckiumaðr . malsniallr skœrunglyndr oc skíotraðr . oc yfrít rꜹstr til ꝩígs . mílldr lítíllatr . kapsamr . Sinntram hæuir marc a sínum ꝩapnum a þa leið at hans skiolldr oc oll hærnæskía er grœn sem gras . oc amarkaðr drecí brunn et œfra , en rauðr et næðra . þetta marc iarteinir huersu hann ꝩar staddr firir drecanum oc hue mickla sœmð hann a at launa þiðreci konungi . mæðan hann liuir . er hann lœysti hann af drekans munní . hans hínn grœní ꝩapnalitr þionar þar til er . er hit bæzta suerð er a hann atti hafði grœnan lit . Fasolld oc æcka ꝩoru sua likir at ꝩarla matti kenna huarn fra œðrum of aseonu eða uœxt . bleicharir oc hrockínharir . oc leoslitaðir . breiðleitir rꜹðbleict skeɢit . oc liðaðizt nockot . fogr augu oc hœfðu þeir . dígran halsinn oc æigi langan . mikklar herðar oc stercligar oc æigi eru þeir sua hauir sem þeir eru furðulega þreclegir . ꝩel hæntir oc ꝩel fottir
                  fœttir stercir oc goðir . ʀiddarar . oc ꝩel kunnu þeir ꝩið skiolld oc suerð . þeir eru mikillatir oc drambsamir oþyðir famalgir . uel lataðir skarzmenn miklir of ꝩapn eða klæði ꝩíngoðir fastuðgir . kapsamir þralyndir . agiarnir oc inir raustustu i ollum mannronum
                  mannronum . Fasolld en stollzi hæuir skiolld oc alla hærnæskíu sem gull . oc markat a með rauðu sem þiðrecr konungr . firir þat uttan at þetta leo horfir um þueran skiolld . oc æigi með koronu . Sama mark hafði haft Ecka hans brodir . En gegnir þvi sem fyʀ hafði ꝩerít sagt at þeir brœðr haua leo a sinum vapnvm . oc hælldr skulu þeir fa bana . en flyia nockverskonar nauð . En rauðr litr þeiʀa vapna mercir capp oc ufrið . Þettleifr biturulfsson var iarpr a hár oc rett háʀ oc þyct mec
                  meoc . hann ꝩar mikilleitr i . hans næf ꝩar hatt oc þunt oc ꝩar hans andlit allt ꝩið sic . æigi meot oc þo langt . ꝩel œygr oc ꝩænn maðr synum æcki leoslitaðr en þa er hann ꝩar reiðr þa ꝩar han folr sem aska . allra manna ꝩar han mestr a oc a digrleic . oc hinn ꝩaskasti a allan uoxt . hans lunderni er a þessa lunð han er allra manna glaðastr . oc litillatastr ꝩið hvert barn . oc alla skemtan oc leica ma ꝩið han æiga . en minnzti maðr hvar sem han kom . han er diarfmælltr firir tignum monum þo at honum se okunir . oc sua oc i . oc diarfr er han i ollum lutum . sua at ꝩarla fæzt hans maci . stercr oc fimr ꝩið alla leica harðr oc grimr ꝩið alla ovini sina . oc i orrostum eða holmgongum . þrar oc ælíunmaðr mikill . sua at hans iafningi hævir varla fengiz . Þetleifr danski hæuir marc a sinum ꝩapnum með dœckblan lit . a hans ꝩapnum er markað þat er þyðeskir menn kalla Alpandyr . en væingiar
                  væringiar fil . af gvlli lagt . en firir þvi hævir hann með þvi markat sin uapn at Sigurðr gircr enn gamli reið æínum fil . oc ꝩið þetta allt saman haði þettleifr danski mikcla orrostu oc feck sigr . oc sœmð hans enn ðockblai skiolldr a ser litt hoɢ sua at han bregði sinu yvirbragði . oc þar til let hann gera sinn skiolld . fyrsta sini at sem bæzt þœlði han oc sem minzt brygðiz hann i ænskisskonar nauð . firir þvi hævir hann gull a skilldi at hans moðir er tiginborin . Uilldifer en dramblati oc hin kappsami hans andlit har er dœkt en andlit leost . oc langt oc ꝩel ꝩaxit . nockot bivgnæfiaðr oc havclegr i avgum . har oc herðibreiðr oc ꝩel ꝩaxinn . fagra honð hæꝩir haŋ oc hvita oc dígran arm oc stercan . hann er allra manna fimastr oc ꝩel ærn . Atgervimaðr mikill i leikum . hann er ꝩitr oc raðamaðr mikill . stilltr ꝩel i oc skꜹrunglyndr . oc diarfr ef hann skal firir raða oðrum monnum . en listvgr oc kurteis ef hann skal þíona oc nackuat ꝩndirhyɢiumaðr oc en harðasti iorrostum oc sigursæll . Villdifer hin frœkni markaðre sín uapn a þenna ꝩeg at a hans skilldi er skrifaðr æín golltr . oc æinn biorn með dœkcrauðum lít . En gulan hæꝩir hann lit a skilldi . oc um utan dœckrꜹða rœnd . oc þuilikan lit hæuir hans oll herneskía . þat iartegnir hans bunaðr ꝩilldigolltr . Þat er a þyðesku villdifer firir þvi er han kallaðr sva at han er alldrigi með sínum frændum . oc æígí a sínní fostrjorðu . hællðr íafnan með utlenzkum hœfdíngíum . villdigolltr er allra dyra frocnastr oc ꝩerstr ꝩið at æíga þeím er ꝩeiðir . en biorn er firir þvi a hans uapnum . at þar með rosir
                  rosar han þvi at hann kalladez .í. biorn þa er han lœysti vt sinn felaga Viðga . þvi hævir villdifer sundrlita herneskíu oc annan veg en aðir
                  aðrir kappar at han vill lata kenna sína ferð sua langt sem huerr ma sea . Herbranðr en viðfœrli er iarpr a harslít oc hrockinhaʀ oc dœycklitaðr oc þo faullitaðr . skarpleitr oc liðr a . brunt skeɢ oc liðaz oc tuíkvislot langt andlit oc æigi meoc breitt oc frecnott . augu snœr . oc æigi er hann ꝩen oc oc æigi er hans andlit fagrt oc er þo harðlict oc grimlikt . mikill maðr ꝩexti har oc ꝩelvaxin . oc stercr . oc allra manna kann hann bæzt a . spekingr mikill mælskumaðr fagrorðr . harðmælltr diarfr . vaskr forvítín glogþeckinn mínnígr ospaʀ af sealfum ser i mannrœnum . herbrandr hævir skiolld oc alla herneskíu at rauðr er allr skiollðrin oc lagðr a skotælldr er a hans uapnum er harðara flygr oc siðr firirfærsk en ængi litr annaʀa þann er i se hafðr . þar til iamnað iorrostu er herbranðr riðr at sva skotælldren flygr oc er alldregi kyʀ . þa er hann skal til ꝩapns hava . sva er oc herbranðr er alldrigi ꝩar kyʀ oc naliga hævir han farið vm alla verolldina . Gvnnaʀ konungr ꝩar leoshaʀ oc breiðleitr . leost skeɢ . oc skamt herðibreiðr leoslitaðr oc haligr at ollum uexti syndum kurteiss stercr oc allgoðr ʀiddari oc haucligr er han sat a sinum hæstí . oc ꝩel kann hann a hæsti við skiolld . oc suerð oc skot . hann er arędizmaðr mikill frocn oc oforseall . grimr . glaðr oc millðr af fe . avðtryɢr ꝩið ꝩini sína . tallyðin goðr drengr . harðr ꝩið sína oꝩini . Gunnaʀ konungr hævir alla hernæskív hvíta sem sílfr oc er a hans skillði orn æin oc korona a hofði . þat marc berr han a ollvm sinum ꝩapnum . en firir þvi at kan
                  han er konungr berr orn . korona a hofði . En firir þvi hævir han sic sua markaðan . at ꜹrn er kallaðr konungr allra fugla . oc hans ꝩapn erv ꜹðkend . oc scyrlit . sua kemr han oc alldrigi með morgum monnum at æigi ma skiott hann kenna af ollum sua er han hvrteis
                  kvrteis oc hœverskr . Hœgni broðir hans hævir har suart oc sit oc nockorr sueípr i . langleitr nefmikill brvnsiðr dœkt skeɢ oc allr er hann dœkclitaðr harðlígr anðlit hævir han grimlikt .í. auga oc er þat helldr snarpt oc frœcnlekt . mikill vexti har . oc digr a allan voxt . oc þa er hann kemr i herclæði er hann huarttveɢia sœmilegr oc þo ogvrlegr . oc han er allra manna sterkastr oc jn bæzti ʀiddari . oc æigi siðr er han holmgongumaðr oc su kempa . han er spacr maðr at vítí forseamaðr mikill . oc þyðr oc falatr . grimr oc kappsamr . got hiarta hævir han oc hugprutt . skíotr til allz er han vill gera . þralyndr æínfalldr . harðuðigr oc oarmvítigr . Hogni hævir vapnamarc með sama hættí oc Gvnnaʀ . konungr . broðir hans . hans skiolldr oc oll herneskia er lagt meðr silfri oc ꜹrn er i stendr hans ꝩapnum . er steinðr rauðum steíní . þetta marc silfri lagðr skiolldr ef hann er borín i þa glítrar hann oc birtir sua at ængi fær i gegn seð . langa rið þætta bragð ꝩar vitrlikt . sem van ꝩar at honum . þat er nu af i þyðeskra manna at ængi skal bera a silfrlagðan skiolld . eða buklara . hans œrn ꝩar æigi koronaðr firir þvi at hann ꝩar æigi konungr Sigurðr sueín hans har er brvnt oc fagrt oc liðaz i stora . oc hans skeɢ er skamt oc þykt . oc með sama lit . hanefiaðr breitt andlit oc stor bein . oc hans ꜹgu erv sua houoss at fair menn munu ꝩera sua diarfir at þori at lita undir hans bryn . hans hœrund . er allt sua hart sem síɢ villigaltar . eða horn . at ænskisskonar
                  ænkiss konar vapn bita a . hans herðar eru sua miklar a at sea at sua er sem .íí. menn se a þyct . hans likami er allr skapaðr ꝩið sic a hæð oc digrleic þan veg sem bæzt ma sama oc þat er mark of hans hæð . þa er han hæuir gyrt sic sinu suerði gram of sic miðian er ꝩar .ví. spanna hatt . oc þa er han oð i rvgacr tecr niðr dœɢskorin a acrín uppstandanda . oc þo er hans afl meira en voxtren . oc ꝩel kann hann suerði at beita eða spioti at skiota eða leɢia . eða skilldi hallda . eða boga spenna . eða hæsti at riða . oc margskonar kurteisi oc hœverskv er hann nam a alldri . hann er sua ꝩítr maðr at suma luti veit han firir þa er eigi eru fram komnir . oc han kann oc skilr rœdd fugla . oc þar af koma honum fair lutir at oꝩorum . han er maldiarfr oc giarn raða ꝩið ꝩini sina . malsniallr oc langtalaðr . oc æcki mal tecr han þat tala at han skiliz fyʀ ꝩið en sua skal synazt þeim er hœyra sem a œngan veg mægi vera næma sua sem hann mælir . oc þat er hans scemtan at ꝩeíta lið vínum sínum eða gengi eða rœyna sealfan síc . a nackuara lund . i oc taka fe oc gersimar af sinum oꝩínum . oc geꝩa sínum vinum . oc alldrigi skortir hann hug . En alldrigi ꝩarð han ræddr a ævi . Sigvrðr sueín hævir markað sín skiolld . a veg han er lagðr rauðu gulli oc a æinn dreki dœckbrun et œfra . en fagr rꜹðr et næðra . oc a þann ꝩeg er markaðr hans hialmrhœttr oc hans merci oc hans sœðull oc ꝩapnrockr . oc firir þvi er han sua markaðr at þægar er hann er senn . þa ma ꝩita hverr þar riðr . oc sva er hann frægr er hann drap þann mikkla dreca . er ꝩęringiar kalla faðmi . oc firir þvi ero oll hans ꝩapn gullbrunat at hann er um framm alla menn . at drambi oc kvrteisi . oc allri hœversku oc . naliga i ollum fornsœngum . þa er allir eru talðir enir sterkustu oc hinir frægustv . oc hinir milldastu kappar oc hofðingiar . oc hans nafn gengr i ollum tungum firir norðan girclandzhaf . oc sua man vera mæðan verolld stendr . Sifca hans har er rꜹtt sem bloð . eða rosagrasit . oc karhofðaðr . hans andlit er leost oc rꜹðfrecnottr . oc biartan likama hævir han oc allan fręknottan . rautt skeɢ heuir hann oc hællðr sítt . fagra aseonu . mæðalmaðr at hæð . oc þo er han stercr at afle oc riðr hest alluasklega . oc mikill er hans gervileick maðr
                  gervileicr um marga luti hann er vítr maðr oc þolínmoðr . langræcr oc ꝩndirhyɢivmaðr . mikill . bliðmælltr fagrmall grimr illgiarŋ . otrur harðr ꝩar hann . Oc hans nafn man iafnan vppi vera . Meistari hilldibranðr hævir þann lut vm framm alla kappa i at han kann þat slag með sverði at ængi maðr matti koma firir sic skilldi hvar sem hann kemr i vig . oc optazt fær han sígr a æínu hoɢui oc við þat sama er hans getið hvar sem hans nafn er ritað . eða fra honum sagt . Heíma en mikillati fær af þvi mestan metnað með þvi er han er frœcn oc mikill berserkr . Er hann mælti við þidrec æptir þeiʀa holmgongu . at þiðrecr konungr myndi ꝩera yvir ollum monnum i ꝩerolldu at afli oc hvg . oc þar með var hans sverð betra kostum en flest ꝩapn oc hialmr harðari en fyʀ hæfði hann seð . en ænskiskonar stal . oc ꝩið hans bryniv feck hann ængi maka . Oc e œrit er hans skiolldr stinnr . En sua goðr drengr oc mikill hœfðingi . hvi barðiztv a sua vandum hæsti . at hann feck æigi borit þik . oc æigi stoz hann æitt lag . Ec ꝩeit .í. hæst herra . oc er nu .íí. uetra gamal oc . ef þv kemr a hans bac þa skall leɢia þinv spioti oræddr hver sem þv villt . oc ec leɢ þer at ꝩeði mítt hœfuð at fyʀ skal racna þinn enn sterci armr oc inn digri en hans ryɢr skyli ꝩikna . Nu suarar . Þiðrecr a þessa lunð . Matt fa mer hæst þenna er ec skal æigi mieiʀ ræðazc of han i orrostu eða turníment . en sealfan mic . þa skal ec gera þic mestan mann oc mer næstan þa er fra er tekinn hilldibrandr meistari af ollum minum monnum . Oc af þessu orði reið heimir aptr til síns fœður studars . oc tecr af hans . stoði .i. fola hann er blacæikr at lit .ííí. uetra gamall . meiri en ængi maðr sei fyʀ hest . hann er ꝩel ramr a laup . hann heitir falka . oc með þeima hætti riðr riðr hann heim til bernar . oc gefr Þiðreki konungi . oc þetta launar þiðrekr konungr honum ꝩel maœrgu sinni hana En Allir Nᴜ mælti þiðricr konongr . er hann ser a tꝩær hendr ser . Mikit ofrefli er her saman comit i eina holl af þessvm hinvm dyrꝩm drengiꝩm hvat manna mvndi sa ꝩera er sva diarfr mꝩndi ꝩera at hann myndi etia sinꝩ kappi her ꝩið . Oc her sitia a einꝩm palli .xiij. menn oc ef þeir coma i sin ꝩapn oc a sina hesta . þa ꝩæntir mic at riða scvlv þeir mega i ꝩm alla ꝩerold sva at aldigi
                  aldrigi mvnv fazc iamningiar þeiʀra Oc aldrigi þeir er haꝩa mvnv diarfleic til at ꝩisa mvnꝩ einvm spiotzoddi moti þeim . Oc ef noccorir ꝩæri þeir menn er sva diarꝩir ꝩæri eða kapsamir oc oꝩitrir at eigi kynni at ræðaz ꝩart hit micla afl oc aræði oc ꝩar hin hꝩassꝩ sꝩerð oc hina harðo hialma oc hina stinnv skialdv oc þær sterkꝩ brynior oc þa hina skiotꝩ hesta er iamꝩel drepa menn sem hit ovarga
                  arga dyr . þa mvndo þeir dœma sec bratt til bana . Herbrandr hinn ꝩitri merkismaðr konongsens tecr til orða oc annsꝩarar konongenꝩm . hættꝩ heʀra oc tala eigi þar ꝩm lengr . firir þvi  at ꝩarla ꝩitꝩ þer hvat þer mælit . þv ert eitt barn . oc ꝩist mælir þv af kappi oc af oꝩiti er þv hygr engan þinn iamningia ꝩera ne þinna manna . Ec kann at segia þer af einꝩ landi þvi er heitir bertangaland . þar ræðr firir sa konongr er heitir Jsvngr . hann er þeiʀra manna sterkastr oc aparastr ꝩið at eiga er ꝩer haꝩum spꝩrt til . hann a .xi. sꝩno oc ero þeir með sama hætti oc faðir þeiʀra . hann heꝩir einn merkismann þann er heitir . sigvrðr sꝩeinn . hann er afrecsmaðr sꝩa mikill ꝩm alla lꝩti at eigi mvn meiri finnaz með þeim manni er kempa scal ꝩera . Alt hans harꝩnd er sꝩa hart sem horn . oc fa ein ꝩapn bita a oc sꝩa er hann stercr at skiott mvndi hann binda hꝩern ꝩarn er cœmi til ꝩigs ꝩið hann oc tœki hann handom . hann heꝩir eigi ꝩerra sverð en þer haꝩit konongr . þat sꝩerð heitir gramr oc þann hest heꝩir hann er grani heitir hann er broðir falka oc skemmings oc rispa oc miclꝩ beztr af allꝩm þeim . Gramr er oc allra sꝩerða bazt . vel kann þat at skeina hialma oc scioldo eða mannabeín sꝩndr at skera . oc her eptir ero oll hans annꝩr ꝩapn . Oc þess ꝩæntir mic ef þv kœmr til ꝩigs ꝩið þessa menn er nv heꝩi ec vm rœtt firir þer at aðr en þv komir heim segir þv þat til ef þat ꝩerðr heldr en eigi at þv comt aldrigi fyʀr i iamstora mannrꜹn sem her scalt coma . oc þess scalt mer samqꝩæði gialda ef þv kœmr oc sꝩa hveʀr annaʀa þinna manna . Konongrinn þiðricr mælti af moði miklꝩm . ef sꝩa er sem þv segir fra þessꝩm hinom frœcna konongi oc hans svnvm oc þeim rꜹsta merkismanni er þv loꝩaðir sꝩa mioc þa scalt nv i staði fara ꝩt af þesso borði oc ꝩapna þec sem bezt matt oc stig a hest þinn oc tac merki mitt oc enga dꝩol veit ec mic eiga oc minir .xi. felagar at fylgia þer . Oc far oc rið firir til bertangalannz . oc aðr en ec soꝩa einn sœmn her i reckiꝩ minni i þa scal ec ꝩita hvart þeir eða ꝩer eigꝩm meira afl oc reysti oc aðrir hꝩarir scꝩlꝩ ꝩer sigrazt . oc ivircoma aðra aðr en ꝩer scilimc . Herbrandr stigr nv til ꝩapna sinna oc byr sec sem kꝩrteislegazt oc nv sitr hann a hesti sinꝩm með allꝩm riddarabꝩnaði oc hinom beztꝩ ꝩapnꝩm . Oc hann heꝩir nꝩ i ser merki þiðrics konongs oc riðr nv i konongsgarð miðian oc mælti hari raddꝩ . Ef ec scal segia leið i bertangaland firir þer hinn riki þiðricr konongr þa em ec nv albꝩinn oc latið nv yðr ecki dꝩelia . Þiðricr konongr er nv albꝩinn oc allir hans menn oc stiga þeir nv a hesta sina allir ꝩeglega bꝩnir . Herbrandr riðr nv ꝩt af bærn með merki þiðrics konongs fyrst allra þeirra . oc eptir hanom hit næsta þiðricr konongr oc hꝩeʀr eptir aðrom . Nꝩ riða þeir leið sina sem firir ꝩar ætlat með raði sialfs konongsens oc hans hinna kꝩrteisastꝩ riddara oc hinna agæztꝩ kappa . þeir fara nꝩ langar leiðir oc fvrðvlega scoga bæði ꝩm bygðir oc obygðir þar er aldrigi hafði þiðricr konongr fyʀ komit oc engi hans manna . NU koma þeir at skogi einꝩm einꝩm einkar miklꝩm oc þingat ligr vegr þeirra a þann scog . Nv snyr herbrandr aptr hesti sinꝩm a mot konongenom oc mælti . heʀra segir hann . her ligr firir oss bertangascogr . en i scogi er einn risi sa heitir ætgeiʀr . hann er sꝩn nordians konongs oc broðir hinna risanna er ꝩildiꝩer felagi ꝩaʀr drap með osantrix kononge . þat ꝩaro þeir aꝩentroð oc ꝩidolf mittꝩmstangan . Sia ætgeiʀr risi er her til landꝩarnar isꝩngi kononge oc orogg þyckir hanom gæzla ꝩera heðan at landi oc at riki sinv sem hann ꝩar . en nv ef þv ꝩillt coma i þa er engi annaʀr ꝩegrinn en her fram at riða ꝩm þenna scog oc engi ꝩon er at þv comir aðrvꝩegs . En þessi risi er sva stercr at ec ꝩeit aldrigi hans maka . Nv riði hveʀr yðaʀr fram i scoginn er ꝩill en engi er ꝩon at ec coma framaʀr en nv em ec kominn nema allir ꝩer riðim saman þa ma ec ꝩel ꝩera þar sem þer eroð . en nꝩ heꝩi ec sagt yðr þꜹ tormerki er a ero oc kœmr yðr nv þetta eigi a oꝩart oc mego þer nv sva ꝩið bꝩaz at nv ꝩitꝩ þer hvat firir er titt . oc megom ꝩer nꝩ riða fram allir saman . Ꝩiðga sꝩaraði með þvi at sꝩa er sem þv heꝩir sagt herbrandr . þa scal konongrinn oc allir þer halda her kyrrꝩm hestꝩm yðrꝩm en ec scal riða i scoginn oc skvlꝩm ꝩið risinn noccot ꝩiðr talaz . oc kann at ꝩera ef ec bið hann at ec fa leyfi til framreiðar allꝩm oss . Mer er sagt at ꝩið mvnꝩm eiga frænzemi saman . cann oc þat ꝩera at hann lati oss þess allz ꝩið . en ef hann ꝩill eigi leyfa oss fram at riða þa beʀr hestr minn mic eigi seinna aftr til yðar en fram . oc gerꝩm ꝩer þa allir samt þat rað firir er konongrinn þiðricr ser at bezt ma lyða . konongrinn oc allir þeir felagar mæla at hann scal raða . Þeir ꝩiðga oc ætgeiʀr risi ꝩaro mioc scyldir at frænzemi þo at þeir rœcti hana eigi mioc . Ꝩiðga ꝩar sꝩn ꝩelenz þess er ꝩæringiar kalla ꝩolꝩnd firir hagleics sakar . en ꝩelent ꝩar sꝩn ꝩaða risa . en ꝩaði risi ꝩar sꝩnr ꝩilcinvs konongs oc siokono einnar sem fyʀr ꝩar sagt . Ꝩilcinvs konongr a annan sꝩn við eigincono sinni . oc het sa nordian . konongr ꝩar hann oc þo minni firir ser en hans faðir ꝩar firir hanom . En nordian atti .iiij. sꝩnꝩ eftir sec . ꝩaro þrir risar storir oc sterkir het einn þeiʀra aꝩentroð en annaʀ ꝩidolf mittꝩmstanga . en sia ꝩar hinn þriði er a scogenom ligr er ætgeiʀr risi heitir . oc nꝩ ꝩar ꝩm rœtt . hinn fiorði sꝩnr nordians konongs ꝩar asplian . hann ꝩar konongr oc orðinn sem mennzkir menn . nv ꝩaro þeir ꝩiðga oc ætgeiʀr risi sꝩa scyldir sem nv er sagt . Uiðga riðr nv fram i scoginn . hann ser firir sic fram hvar ligr einn maðr oc sœfr sa maðr er fꝩrðꝩ mikill leggir hans ero digrir . hann heꝩir sterclegan bꝩc digran oc langan . Oc amilli hans avgna ꝩar ꝩel sꝩa
                  sva alnar . oc þar eftir er allr hans annaʀr ꝩǫxtr . oc eigi scortir hann grimleic ne annꝩr illzca . Oc sꝩa blæss hann sterclega i . at alt limit a ꝩiðinom þar i þa ristiz oc legz firir . Nv stigr ꝩiðga af hesti sinꝩm oc bindr ꝩið eitt oliꝩetre . oc gengr at risanꝩm oc brigðr sꝩerði sinv mimꝩngi . oc spernir til risans með fœti sinom ꝩinstra . oc kallar a hann oc mælti . Statt ꝩpp risi oc ꝩer þic sa er nv her cominn er lif þitt feʀr at sœkia . eigi scyldi sa iamnan soꝩa er settr ꝩæri til lannz at gæta af hendi rics hofðingia . Nv ꝩacnar risinn oc litr ꝩið hanom oc ser at þar er cominn einn maðr oc allz ecki ottaz ætgeiʀr risi þann mann oc mælti til hans . eigi sœf ec iafnan heldr ꝩaki ec at mestꝩm nꜹðsyniꝩm . en þess ꝩarir mic at ec gera hꝩart er mer þyckir hœgra at ꝩaca eða at soꝩa firir þinar sakar . eða hꝩi ꝩecr þv mic eða hꝩat manna ert ec kalla þer rað at þv gætir þin oc far i leið þina . oc lett af kapꝩryrðom þinꝩm . firir þvi at mer þyckir mikit firir at retta bein min firir þinar sakir oc standa nꝩ til þess eins ꝩpp at drepa þic . Oc sofnar nv risinn i annat sinni eigi ofastari en fyʀr sꝩaf hann . Nꝩ stigr ꝩiðga fœti sinꝩm annat sinn til hans sꝩa at sꝩndr ganga .ij. rifin i . oc nꝩ leypr risinn vp oc er reiðr mioc oc þrifr iarnstong sina oc reiðir at ꝩiðga . oc er hann ser stongina hꝩersꝩ hon liðr þa skyzc hann ꝩndan . En risinn lystr i iorðina sꝩa at stongin stoð fost millꝩm tꝩeggia hamra . Nꝩ heyra þeir þiðricr konongr brestinn er stongin com niðr . þa mælti herbrandr . þar mattꝩ ꝩer nꝩ heyra bana ꝩiðga oc riðꝩm nꝩ ꝩndan sem harðast en ef eigi er sꝩa gort þa er þat bani ꝩaʀr . Nꝩ tecr risinn oc skytr at ꝩiðga . En ꝩiðga leypr i mot hanom oc flygr atgeirrinn iꝩir hann oc sꝩa i iorðina at ecki stoð ꝩpp af . Nꝩ hœgr ꝩiðga til ʀisans a lær hanom oc sꝩa mikit af ꝩoðꝩanvm at engi hestr beʀr meira . oc þa hœgr hann annat hogg fadœmamikit oc hꝩert at aðro þar til er risinn fellr oc heꝩir morg sar oc stor oc firir þvi at hann heꝩir þa ecki ꝩapn . þa ꝩeit hann at hann man eigi sigrazt i þesso sinni ieinꝩigi . oc lætr hann nv fallaz til iarðar þvi at hann hygr at ꝩiðga man ꝩerða ꝩndir hanom oc drepa hann sꝩa . þenna hinn micla dyn hey heyra nv felagar ꝩiðga oc mæla . Nv heꝩir ʀisinn drepit ꝩiðga . Oc þa mælto sꝩmir ꝩera ma oc at ꝩiðga haꝩi fengit sigr oc se nꝩ risinn fallinn . Nꝩ mælir ꝩiðga ꝩið ʀisann . Nv ꝩil ec af hogꝩa þitt haꝩvð eða með hꝩeriꝩ ꝩilt leysa þec . Risinn mælti . Goði herra drep mec eigi . ec ꝩil leysa mic með sva miclꝩ gvlli oc silfri at eigi heꝩir þꝩ set meira . þa mælti ꝩiðga þa scalt nv fylgia mer þangat . Þa stendr risinn ꝩp mioc moðr af bloðras oc ganga þeir þangat i sem ligr einn mikill steinn oc sleginn ꝩm einn iarnringr . þa mælti ʀisinn . tac þv ꝩp þenna þenna stein . þar mantꝩ finna þetta fe hit micla . Oc ꝩiðga toc til af allꝩ afli oc steinninn biꝩaðizt ecki . ꝩið . þa mælti ꝩiðga . Ef þv ꝩillt haꝩa lif þitt þa tac þꝩ brot þenna stein . Nꝩ tekr hann rísín helldr naudigr þenna steín oc hefr a brot anaʀi henndi oc undír þeíma sama steíní uar æín hurð oc tekei
                  tekr rísín hurðena oc lycr vpp oc er þar undír æítt jarðhus . Nu mælir ʀisin tak nv goðr drengr feet þat er ek sagða þer . oc man nu æígí þessi steín banna þer . Nu hyɢr Viðga ef han feʀ i husít at ʀisin mynde aptr luka hurðena oc leggía juír steíní
                  steínín . oc ꝩeít han þa at þaðan kemr hann alldregi um alldr . Nu mælír han ænn ꝩið ʀisan . gak nu i husít oc syn mer þetta fe . nu stígr ʀisin ofan i jarðhusít . þa reiðir Viðga sítt suerð .í. hondum . oc hœɢr a ʀisanum sva at af flygr hofuðet . oc fellr þar sa ʀisi . nu tekr Viðga hans tungu oc skeʀ or hofðínu . oc gerír hann sik i bloði æínu ʀisans oc gengr til hestz síns oc gerir hestín allan bloðugan . oc ʀisa tunguna bíndr hann ꝩið tagl hestzens firir þvi at han vill hava þat til ieríartegna at hann lygr æigi . oc nu lœpr hann a sín hest . oc riðr sem allra harðazt ma hann til sína felaga . nv helldr hann upp sínu suerðe sem hæst ma hann . oc œpir sem hann getr hæst . Oc mælir nv . undan goðir vínír . ʀisin hævir veítt mer banasar . oc slikt sama biði þer ef nu lœypir æigi hueʀ sem ma . oc er þeir hœyra þetta kall Viðga þa ottaz nu allir . oc lœypa nu hueʀ sem ma næma . þiðrekr konungr . han snyr sínum heste i gegn Viðga oc riðr kapsamlega . oc bregdr sínu suerðe oc kallar . goðe fælagi snu aptr sem harðaz oc baðir vít saman oc munum nu huat mælltum . at æigi skylldím vít flyia þo at ꝩíss se bani firir . oc æŋ man ækci til saka ef ꝩið erum baðir saman . Nv er þeir híttaz segir Viðga þiðræke konunge allt huat tít er . oc þickír þiðreki konunge Viðga nu ænn ꝩel rœynz hava sem van ꝩar at . oc nu er þetta finna þeir Gunnarr konungr . oc aðrir hans forvnavtar at Þiðrecr konungr oc ꝩiðga erv hvergi nær þeim staddir oc ængi maðr feʀ nv æptir þeím sa er þeím verðe meín at . þa finna þeir at Viðga hævír gabbað þa oc spottað haðvlega . oc snua nu aptr æptir þeím þiðreci konungi . oc Viðga oc vna nv illa ꝩið . sína ferð . Nu mælír Viðga við Gunnar konung oc alla þa felaga . goðir vinir þess bið ek yðr at firir þetta er ec sagða yðr æigi satt . at æigi firirkvnni þer mik . eða ofvndit mik firir þessa soc . fyrir þvi þott yðr haví þetta hennt at sinni . þa veít ek at i yðrvm flokci erv margir æigi veʀi drengir en æigi ovaskari menn en ek em . En þetta vil ek við yðr bæta
                  bœta er ek hævi illa gort . með gulle oc gersímum . margskonar . Nv svoruðu þeir nalega allír senn . ver mægum fuslegar firirgeꝩa þer þetta en þv vílír þíɢía . oc ꝩili Gvð at alldrigi fari ꝩer þvilika usœmð . oc æigi fyrir þínar sakír hælldr hœfum ver sealfir raðit . Nu riða þeír allir samt oc sea huersu langt stongín hævír gengit i iorðena er ʀisin hafðe lostit i . oc sua staðen hvar atgeiʀein
                  atgeiʀein hafðe gengit i jorðena oc var allr sokcín . Oc þvi næst ganga þeir þar tíl sem jarðhusit var oc ʀisin er fallín i . oc taka þar ogrynní fear i gulli oc brendu silfrj oc allzkonar gersímum . oc þar er nu komít allt þeira fe jsungs konungs . oc sua þat fe er oddgeiʀ
                  Eddgeiʀ risi hafðe haft með ser af danmorc Nv mælír þiðrecr konungr . viðga felagi þat er mítt rað at þetta mikla fe latum uer her ꝩera oc hofum þat æigi heðan er æíns penníngs se ꝩert . Nu víl ek fara a jsungs konungs oc beriaz ꝩið hann . en ef ꝩer fam sigr . þa mægu ꝩer ꝩel taka þetta fe oc gera af slikt er likar . Eŋ ef ꝩer fam usígr . þa þikcí mer þat illa ef þat er mællt . at ꝩer tokum her fe en fam usigr i ꝩiðskiptum . En ef sua beʀ til i ꝩarum viðskiptum at uer skílíumz goðir ꝩínír . þa miðlum ꝩer þetta fe ꝩið þa með ꝩínattu . Nu koma þeir or skogínum oc sea æítt feall oc þar a uppí æín borg allfœgr oc míkíl . Nu slær þiðrecr konungr .í. landtialld sítt a .i. fogrum uelle undir feallinu oc byz þar um . Nv er þat .í. dag at Jsungr konungr oc allir hans synír sitia i sínum kastala oc eru allkatír . oc nu kemr til þeira Sígurðr sueín . oc mællti til konungs Jsungr herra sagðe han . ec sa æín tiðændi er mer þyckia æígi lítíl . ec sa .í. landtíalld oc er reíst a vellínum fírir borg þeiʀi
                  þinni . oc þat landtiald gort a aðra lund en fyʀ haꝩa ec set . ꝩr míðíu þvi landtialldi stendr steng
                  stong
                   
                       
                     steng æin en a ofanuerðri þeiri steong er æínn mikill gullknappr . oc af þvi tíalldí fram er fortíalld með rauðum steíní oc þar fylgír stœng oc gullknapr a . oc ínnaʀ af er hít þríðía tíalld . grœnt oc þar af stœng oc en þriðe gullknappr . oc ænn til hœgri hanndar er tíalld af gulli ofet . oc þar fylgír oc gulle buín stong með gullknoppum . oc a ꝩínstri hond er tíalld huítt . oc þar fylgír stong su er oll gullebuín upp at knapponum . oc þat hyɢ ec at ængí maðr skal set hava tigurlegra landtíalld . firir þvi landtialldi hanga .xíí. skilldír . Oc a enum yzta skilldi er markaðr hestr oc bíorn . þar hæꝩír hann set hæst skiolld Heímís . Oc a þeím skilldi er þar er næstr . er a markat með gulli haukr . oc .í. fuglar er firir honum fleꝩga . oc þat mark ꝩæntir mik at haꝩi æínnhꝩeʀ min frændi . þar er skíolldr hornboga jarlls ok oc a feorða skilldi er a markað tong oc hamaʀ oc steðe oc eigi er sa litill skiolldr . þar er skiolldr Viðga . a enum .v. skilldi er markat leo af ɢulli lagðr . þat er skiolldr þiðrex konungs . oc þat leon hævír hærkoronu a hofðe . a enum .ví. skilldi er œrn með koronu . þat er skiolldr Gunnars konungs . a enum .ví. skilldi er orn . æigi koronaðr a þar hævír hann set skíolld hogna . Nu er sa enn atte sem er allr skrifaðr sem gullælldr eða logi . þar segir han fra skilldi herbrands . Nu er en .íx. skíolldr . þar er a markar
                  markat leon oc æigi koronaðr . nu er fra sagt skilldi fasolld . Nu er enn .x. skiolldr oc er a þeím drecí marcaðr . þar er fra sagt skilldi Síntram hann feck þat mark siðan er han ꝩar lœystr af drekans munní . Nu er en .xí. . skíolldr . þar er markat a borg . þat er skrífat æptir bern . þat er skiolldr hilldibannz
                  hilldibrannz . en þat gengr þar til at bern er a hans skílldí . at han kemr alldrigi i þann haska at hann mægi þvi lœyna at hann er maðr þiðrex konungs af bern . Jn .xí. skiolldr . þar er a markaðr æinn gꜹlltr . þat er sagt fra skilldi villdifers oc æptir hans natturu skrífat . Nv er æptir enn .xíí. skíolldr þar er a maðr oc æinn fill . þat er sagt fra skilldi þettleifs . firir þvi at Siɢurðr hinn gamle gricr reið fil þa er hann barðiz ꝩið þettleif . oc firir þvi þikcívmz ec ꝩíta . sægir Sigurðr at komnir munu ꝩera j uart land okunnir kappar huaðan sem þeir ero komnir . oc huert œrendi er þeir haua . Oc nu byð ec mík til konungr með yðru raði at riða til þeira oc ꝩíta hꝩerír þeír ero . er sua drembilega haꝩa tialldat . oc sua míkit lata yꝩír ser oc sua díarfir hava orðít at firir yðart rað haꝩa komit i yðart land . Nu suarar konungr . ek ꝩil senda þik til þeiʀa æinn kappa saman . oc at bera þeím þau orð ef þeir ꝩília hallda sínu líví . at þeir senndi mer toll oc skatt sua sem log ꝩar standa til . Nu ma sa kappi spyria þa hꝩærir þeír ero . eða hꝩaðan þeir komu eða huar þeir ꝩoru fœdðir . oc huert þeir ꝩilia fará . oc huært þeiʀa œrendi er annat en gialda skatt eda luka
                  luta oss . Nu suarar Sígurðr . sa kappi er þar ꝩillt senda . þa skal æígí ꝩera annaʀ maðr en ec . Nu tekr Sigurðr ser ꝩapn oc klæðe . oc æinn illan hest oc æigi hæꝩir hann soðꝩl . oc riðr nu or borgínní . ut oc ofan firir feallít . oc æigi stoðꝩar hann sína ferð fyʀ en hann kemr til landtíallz þiðrex konungs . nu stigr hann af sínum hesti oc gengr inn i landtialít
                  landtialdít . oc siðan mælir hann heílír se þer goðir drengir en meðr nafni mynda ec yðr heilsa ef ec ꝩissa yðavr nofn . þeir suara honum með sama hætti oc biðía hann ꝩel komínn . Nu mælír Sigurðr jsungr konungr minn herra sendi míc hengat með sínu œrendi . at taka af yðr skatt sem her ero log tíl at konungr a at hava . En þenna skatt ꝩerði þer at giallda ef þer ꝩilit . En ef konungr skal míssa skaz af yðr . þa mægv þer æckí í dylíaz at skamt man líða aðr heðan en þer munut míssa allz fear yðars oc þar með lífsíns . Nu svarar þiðrecr konungr ꝩer gerdum at oðru ꝩara ferð til þessa lanz at vpphaꝩi en gíallda konungi yðrum skatt . helldr ꝩar ꝩart œrendi þat er þu mat ꝩel bera oc sægia konungi yðrum at ek ꝩíl honum ꝩig bioða at hann komí mer i gegn með íammarga menn sem ek hæꝩi . oc aðr en ꝩer skiliumz skal hann kunna at sægia hꝩilikir drengir hann haꝩa heímsott . Nu svarar Sigurðr sveínn . Með yðru lœyꝩi ꝩil ec nu yðr spyria huert er nafn yðars hofðíngia . eða af hꝩeriv landi komu þer . þat geri þer er alldregi ꝩar gort fyʀ . at bioða tíl ꝩigs isvngi konungi oc hans monnum . hꝩart havi þer æigi hœyrt sagt hꝩat han ma firir ser . oc þess ꝩarír mik at æigi neítí han at beríaz ꝩið yðr huat manna sem þer erut . þa suarar . Viðga huart er at tu kennír nockorn þessa manna eða æigi . er her ero komnir . oc æigi skal lœyna þic . firir þessum ᴍonnum ræðr þiðrecr konungr af bern . oc er her oc annaʀ konungr sa heitir gunnar af níflungalande . Oc enn eru fleiri dugandi drengir þo at þessa nefnum ꝩer . En hꝩart ætlar þu at jsungr konungr oc Sigurðr sveín munu at vísu ꝩilia beriaz eða mvnu þeir ꝩið bila . Nu suarar Sigurðr þess uæntir mík at jsungr konungr oc Sigurðr svein munu æígí flyía at orœyndu firir yðr her i sínu lande þott her se komín Þiðrecr konungr af bern eða hans menn . En huersv er þat þa munu þer æígí ꝩilia breota log oc gíallda æigi konungi skatt . oc þer mægut ꝩel senda honum skatt yðr til sœmðar oc honum með yðru boðe þat sem honum se tign at en yðr ængi skaðe . Nu svarar . þiðrecr konungr . með þvi at þv rekr hans œrendi með mikilli list oc kurteisí þa skal ek senda honum þa sending er honum er sœmð at þíɢía . Nu mællti Þiðrecr konungr til sínna manna . eða hvat skolum ꝩer senda honum þat er honum se sœmð at þiɢia . Nu sendum ꝩer honum æín hæst oc .í. skiolld . oc kœstum til lutum hꝩeʀ af ꝩarvm monnum skal senda honum sinn hest . oc sinn skiolld at gíof . oc þeir gera sua . Nu er til luta tekit oc kemr upp lutr ꜹmlungs sonar hornboga jarls . Nu ꝩar tecinn hestr hans . oc hans skiolldr . oc senðir þiðrecr konungr jsungi konungi . oc nu riðr Sigvrðr i brot leið sína . oc nu þickir ꜹmlungi forkunnar illa er hann hæꝩír latít hest sínn . oc þœtti betra at haꝩa latít miklar æignir sínar heíma . oc ꝩill ŋu riða æptir Sigurð oc vill æigi haua sua . oc gengr til . foður síns oc biðr hann lea ser hest . oc ꝩill hann sœkia sinn hest . af þessum er i brott reið . En jarllen ꝩill æigi at han riði æptir oc ꝩill æigi lea honum sinn hest oc ꝩill lata ꝩera sva gort . Nu gengr ꜹmlungr til Viðga oc biðr hann lea ser sinn hæst . Nu suarar Viðga . mik grunar at æigi fair þv þínn hest af þessum sueíní ef sua er sem mik ꝩarír hveʀ þar er . en ef þv fær æigi þinn hest . en oc lætr þu þinn mínn hest huat skal ec þa hava . Nu svarar ꜹmlungr ef þu lætr þinn hest þa skallt æíga allt mitt rící en þat ero .xí. enar sterkustv borgir a vínlandi . þat gaf mer minn faðir . en þv skallt ꝩera hans ærꝩíngí sva sem aðr em ek ef æigi fæ ek þinn hest . þer aptr . Eŋ ef ek fæ þer þinn hest aftr þa a ek mít sem aðr . oc annat hꝩart ꝩíl ek fa mínn hæst æða bana . at þessv skallt fa minn hest firir þꝩi at þv abyrgiz mest til þessarar ferðar . Nu stigr ꜹmlungr a bac skemmingi oc riðr nu sem mest ma hann þar til er þeir finnaz en þat er skamt fra konungs . oc þar er ihía .í. línditre . oc nv kallaði ꜹmlungr a mannen oc bað hann biða sin . en hann gerir sva . Nu mælir ꜹmlungr stig af baki hæsti þeím er þu riðr þvi at æigi ꝩil ek hann lata þvi at ek a langt heím at riða . hꝩat manna ertu er sua diarflega mælír til þessa hæstz er ek sít a oc æigi ꝩarir mik at þu munir hann fa hꝩart sem þu att hann eða æígí . Nu mælir ꜹmlungr . stíg af hestínum . en ef þv gerír æigi sua . þa man tu lata lif þítt oc sua þann hæst . Nu grunar Sigurðr at þessi maðr mun ꝩera sun hornboga jarls er hans ꝩar frændi . oc þa mællti hann ek se giorla þv víllt beriaz til hæstzens ꝩið míc . oc kann vera at þu hittir þann mann er beriaz ꝩill ꝩið þíc a skommv bragði þo at æigi berizt þu nu . oc þat kalla ek rað at ꝩít freistum annars kostar ockar a millum . hꝩart er at þu mantt lata þinn hest þann er þu kallar til eða þu mant lata þann er þv sítr a . Nv snuðu framm þínu spiotzskapti oc rið at mer en ek mann hallda kyʀu firir . oc með þvi at þꝩ stœypir mer af mínum hæstí . þa haf þv þínn hest oc neot ꝩel . en ef ek stœnðumk þína atreíð þa ma ek freista at riða at með mítt spíotskapt . oc hættum þessum leíc æígí ðaðr en annaʀ huar lætr sinn hæst . oc þetta likar ꜹmlung . ꝩel . oc ꝩill sva ꝩera lata . oc nv riðr ꜹmlungr at Sigurði oc lystr skemíng með sporum . oc leɢr með sínu spiotskapti a miðian skíolld Sigurðar sua fast at hæstr Sigurðar fell a ena æptri fœtr . eŋ sealfr sítr hann kyʀ i soðlinvm . oc gekc isunðr spíozskaptít í míðív . oc þa mælir Sigurðr her ꝩar drengilega riðit af .í. bærnskvm manni . oc þat kann vera at þa fræŋdr æigir þv i þíní ætt er ꝩel munv kvnnat haꝩa þꝩilika
                  þꝩilikan reiðdaraskap . stíg nu ofan af þínum hesti oc gyrð hann fast oc bu hann sem bazt oc sua sealfan þic , oc stig siðan a oc hallt firir mer sem ek hellt firir þer . oc lat sva sem allz mynir þu þess þyrfa ef þu skallt æigi lata þinn hæst . Nv gerir ꜹmlungr sua . oc byr sik sem snofurlegast . oc nv lystr Sigurðr sinn hæst spor-
                um oc setr sítt digra spiotz skap
                  spiotz
                    skapt a hans miðian en fagra skiolld sva hart ok sterklega at með þessu sama spíozskapti berr han ꜹmlung langt aptr af sínvm hæsti . Nu tekr Sigurðr i skemíngs oc mælti nu . þv goðr sveín nu hævir þv æígí þinn hæst þann er þv reitt æptir . oc latít hævír þu annan þann er ec get til at þic man kostat hava œrit mikit ef sua er sem ek þickivmc víta at þv mant latít hava skemming hæst Viðga . oc þat ꝩarír míc at þv mant fvllmikit ꝩeð hava honum sett aðr en þv næðir . oc munntu þo hava oþock af honum er þu lezt . oc hæfði nu bætra ꝩerit at hava ꝩeret kyʀ þessa stvnd . Nu svarar Ꜹmlungr . Sva man litaz þeim monnvm er œngir erv aræðizmenn . en geraz ma æn gott af ꝩarv male þott æigi havi nu ꝩel tekiz . Nv mælir Sigurðr . hvat ꝩillt nu til gefa at þv faír þínn hest . oc þar með þan er þv letz nu . þa suarar Ꜹmlungr þar til ꝩil ec ꝩína alla þa luti er ek ma þess er mer skyli æigi ꝩera at skomm eða mínum ættmonum . Nu mælir Sigurðr . aðan er ꝩít fvndumz . þa spurða ec hꝩert ꝩæri nafn þítt eða hꝩær ꝩæri ætt þín . oc þv vart sva stolz at tv ꝩillidír æigi sægia ætt þína en nu skallt sægía hvarttvæɢía ef þv ꝩíllt fa þina hæsta baða . þa svarar ꜹmlungr . ef ec lœynda firir þer minni ætt oc nafni þa er ec hafða hæst mín . þa munu þat sægía minír felagar at ek sægia firir ræzlv sakir . Nv man ec þat ꝩist æigi til ꝩina míns hæstz eða annars . þo at allt mítt fe liɢi við eða riki . oc þola skomm oc amæli af þessu . Nu mælir sigvrðr ec ꝩil þíc nu æigi spyria mals firir svívírðingar sakar . helldr með þock ef sva ma ꝩera til sem mik ꝩarír . at tu ser sonr hornboga jarlls frænda míns . þa víl ec gera þer hælldr sœmð en æigi osœmð . oc nu ꝩil ec sægia þer mít nafn fyʀí at ec heítí Sigurðr sveín . Nv mællti ꜹmlungr oc fyr því at tv hævir nu sagt mer fyʀi þitt namn oc rak þíc ængi navðr til þa ꝩil ek æigi sægia þer mítt nafn . næma þvi heitir þv við ɢvðs vítní at mer skal alldrige skomm at ꝩera . Nv suarar Sigurðr þvi ꝩil ek ꝩíst heíta þer . þa mælir ꜹmlungr . mítt nafn er ꜹmlungr . ec em son hornboga jarls sem þv gaz til . oc man sonn ꝩera ockꝩr frænzœmí . Nu mællti Sigurðr . nu gerðir þv ꝩel er þv lœyndir æigi lengr er þu ꝩart mínn frændi . ec skal sua til haga at þer skal þetta ꝩerða uegr en æigi uꝩegr . Nu lœypr Sigurðr af baki oc mælir . Gac goðr frændi oc tac þar hæst þín oc baða .í. oc rið heím til landtiallda oc þat skallt sægía at þv tokt þenna hæst af mer navðgum oc aðr þv feʀ heðan þa skallt binda mík ꝩið þessa línð . oc a brot skallt hava mítt spíot oc mínn hest oc skiolld oc sua gera þer
                  þeir . oc nu riðr ꜹmlungr aptr með sína hæsta baða . oc er hann kemr firir landtialldít þa riðr hann hart oc lætr mikulega
                  mikilega . Nu stendr þiðrecr konungr oc Viðga vti firir landtialldi oc sea reið ꜹmlungs . Nv mælir Við
                  Viðga . þar riðr avmlvngr ꝩaʀ felagi oc hæꝩir nu fengit sínn hæst . oc munda ec þess til geta . ef þar hæꝩir ꝩeret Sigurðr sveín sem ec hyɢ at ꜹmlungr mun haꝩa bæðit han giafar vm hestana . oc sagt honum aðr til frænzœymí þeira oc mællt til aðr helldr litillatlega . oc alldregi hæfði hann fengit hann ælla . Nu suarar þiðrecr konungr æigi væntir mík at hann taki þann hæst æða annat af Sigurði sveíní firir utan ꝩilia hans . enda kann ꝩera at þar ꝩærí annaʀ maðr oc fengi hann þa slikt er han ꝩílldí . Nu riðr ꜹmlungr at landtialldíno . oc ganga ut i gegn honum faðir hans oc hans felagar . oc biðia han ꝩel komín . oc spyría hann hværsu hann feck sinn hæst . Nu sægir ꜹmlungr þa er ec kom i þessa feallzlið þa ꝩar þar þessi maðr firir er a hafðe minn hest oc reíð ec at honum sem harðazt oc lagða ec til hans með mínu spíótí i hans skiolld . oc mægu þer her skiolldínn sea . oc isundr gec spiozskaptít en þo stœypða ec honum af hæstínum oc barða ec hann með spiozskapzbrotunum . oc sꝩa skilðvmz ek ꝩið hann at ec batt hann ꝩið . línd æína . oc þar til hafða ec hans bælltí . oc fætil or skilldínum . oc þar til skar ec mínn suerðfætil aðr hann ꝩæri sua fastlega bundín sem ec ꝩillda . oc þar stenðr hann ænn oc þess væntir mic at æigi lœysi hann sik sealfr þeðan . Nu mælltu allir at han hæfði sín hæst drengilega sot oc biðia hann haꝩa þœck firir . Nu mælir ꝩiðga ꝩið þiðrec konung . nu ꝩíl ec til riða þar sem han kuæzt haua fundit þenna mann . ef þar er Sigurðr svein sem ek hyɢ at ꝩera myni þa er þetta gort með ꝩel oc prettum . oc ef han biðr mín ꝩið treít . þa skolum ꝩer sua skiliaz at ek skal ꝩerða ens sanna ꝩíss hvart han er Sigurðr sveín eða annaʀ maðr . En konungi likar þetta ꝩel . oc nu tecr hann hest . oc mælir . þat er mikil skœmm ef sea maðr skal þar standa bundín oc mæga æígí lœysa sík . Nv skal ec at ꝩisv hann lœysa . hann oc riðr nu skyndilega . Nv ser Sigvrðr hvar maðren riðr til hans . oc slítr nu isunðr oll sín bond . oc lœypr upp bergit . oc ꝩill æcki æiga ꝩið þenna maŋ . Nu riðr ꝩiðga þar til er hann kemr at þessv tre . oc ser þar æptir líɢía bondíŋ slítíŋ oc þar liɢia spiozskapzbrotín . Viðga riðr nꝩ heím oc hyɢr nu at þat se allt satt er ꜹmlungr sagði . oc sagðe sua sínum felœgum . Nu kermr Sigurðr upp i hollíŋa a funð jsungs konungs oc sægir honum sítt œrendi . oc fra sínní ferð a lund . ec kom til þessa lanðtiallz ens tigurlega er ec sagða yðr ifra . oc þar hitta ec .xíí. menn . þa er hælldr letu yꝩir ser rikmanlega . Oc er þeira hofðingi þiðrecr konungr af bern . oc með honum enir agetvstv kappar . oc til þeira kaps hofum ꝩer optlega spurt en nu munu ꝩer ꝩerða ꝩarir ꝩið at sonnu . firir þvi at þiðrecr konungr byðr . þer til ꝩígs . oc auðrum .xí. monum með þer . oc hann sendi þer at vingiof æinn hæst . oc gaf ek þan i æínum minum ꝩín er ec fan a leið firir mer . Nu ef han byðr mer til ꝩígs þa ꝩil ec þat fusari ꝩeíta honum oc skal mic þar til æcki dꝩelia . Oc at morní annars dags toc . jsungr konungr oll sín en bæztu ꝩapn oc ꝩapnaðiz með . oc æn með sama hætti buaz hans menn . oc Sigurðr svein hæꝩir nu oc herclæz með ollum sinum . oc sítr nu a sínum hæsti grana oc hæꝩir i merki jsungs konungs . oc riða nu allír saman ꝩt af borgíní . þessir hava allír fagra skiolldu . og hvítar brynívr sem silfr . oc skygða híalma sem gler . oc gyrðir snarpæɢivðum suerðum oc sliðrbeitum . þeír hofðu stín spiozskopt oc hvoss glafel . stora hesta oc ꝩel bryníaða oc allfíma . þeir menn ero harðla sterkir oc storir . oc œrít ꝩel hvgaðir . Nu riða þeir þar til er þeir koma til landtiallda . Þiðrex konungs . Nv mælir . jsungr konungr . ef Þiðrekr konungr af bern er sua dugandi drengr sem sagt er . oc sua mikill rœystimaðr at haŋ haꝩi oss boðit æínꝩígí oc ꝩarum monum . þa standi han nu upp oc ꝩapní síc oc comi a moti oss .xíí. monnum með sína .xíí. menn . oc rœynum þa ꝩart kapp oc atgerꝩi . firir þvi at honum er ꝩeʀa at hœyra þat orð er mællt skal ꝩerða aðr ꝩer riðím heím ef nu ꝩill hann æðrazc oc þorír æígí at beriazc . Nu svarar . Þiðrækr konungr . æigi þyrvi þer i at dylíaz at firir þat komu ꝩer híngat oc hofum langa leið til sott . oc þolat morg ꝩandræðe aðr en ꝩer komum framm ꝩaʀi ferð at ꝩer ꝩilium at ꝩisu haua ꝩart œrendi aðr en ꝩer fœrum heím . en þat er at ꝩita huart þer eða ꝩer æigum betri suerð . eða sterkari skiolldu . eða harðari hialma . eða meíra afl oc rœyste . oc nu stigr af baki jsungr konungr oc hans menn . En þíðrecr konungr oc hans menn ꝩapnaz a mæðan sem bæst mægu þeir oc nu ganga huarir oðrum i gegn . oc er þeír híttaz þa skipa þeir saman .í. monnum i hverívm stað at beriaz . oc skal ꝩera æín sænn holmgangan . oc skal æíngí oðrum duga sínum laxmanni . oc æigi ꝩilía þeir nu a hæstum beríaz . j gegn . þiðrecí konungi af bern er skipað Sigurði svein en i gegn Gunnari konungi jsvngr konungr . j moti . Viðga er skípað enum ællzta konungssyní oc ín allra sterkasti . en nu er skipat manni maní i gegn . Þat er et fyrsta æínꝩígi er heímir bersk ꝩið en yngsta konungsson . oc er sa allmikill maðr . Nu beriaz þeír .í. menn hællðr raustlega . oc er þeir haua barz vm stund þicir konungssyní æigi ꝩel ef han skal æigi bera en hæra lut af .í. mani er honum ꝩar til handa skipaðr oc verðr nu reiðr meok oc kastar nu skilldínum fra ser oc tekr sverðit .í. hondum oc hœɢr til heímís . oc sva i hialmín at þægar fell hann til iarðar . oc nu lægz konungsson a hann ofan oc mællti ef þu ꝩíllt hallda livi þínu þa liɢ þu kyʀ . oc ꝩíl ek bínda þic . en heímír vill þat ꝩist æigi oc bryz um af ollu afle . en konungsson lystr hnæva sinvm uttan ꝩið hans œyra a hialmín sva hart at hialmren svignaðe inn firir at hausínum oc gengr bloð ut um nasírnar . oc um munn heímís . oc ꝩeít hann nu nalega æcki til manna oc i þvi bili ero bundnar hænðr hans oc fœtr . oc nu tekr konungsson sítt spiotzskapt oc stíngr í orðena langt oc her ꝩið bíndr hann heímí . oc gengr nu til sinna manna oc biðr nu ganga annan framm af monum þiðrex konungs . en han lezc þa myndu sítía kyʀ oc hevir vel arnat . oc er nu locít enu fyrsta æínvigí . Nv gengr framm herbrandr merkissmaðr þiðrex konungs oc honum kemr i ɢegn annaʀ sonr jsungs konungs oc hæfía sítt æínꝩígí . þessir beriaz nu langa stunð . oc huargi sparír sín uapn ꝩið annan . þeira ꝩiðskipti skilsc með þeíma hættí at nu hæꝩir herbranðr lotít .v. sar oc ægi
                  æigi sma . oc ꝩið þat er honum rennr bloð oc hann er moðr lætr han sítt mægín sua meoc at firir enu mesta fell han til jarðar oc nu gefr han upp sín uapn . oc her ofan a er han bundín sem en fyʀí . en konungsson gengr aptr til sinna manna . oc ꝩill nu lea oðrum ꝩigvalir
                  vigvollinn . Nv gngr
                  gengr framm uilldifer oc at moti honum en þriði son konungs oc hæfia þeir nu sína orrostu . oc er su en harðasta . oc abburdar sterklíg . oc alllong . oc her ma sea stor hœɢ oc avar sterclig i þeira fundi oc míoc eru þeira ꝩapn spillt aðr en þeir skili . oc hæꝩir konungsson lotít .v. sár oc oll stor . En ꝩilldifer a þa .ví. sar oc oll stœrrí . oc nu tekr hann at mœðazt firir sakir sara oc þo bloðrasar oc fellr nu um siðir oc lætr ꝩapn sín oc er þo bundin oc skilsk konungsson sua ꝩið han oc gengr nu til sinna manna . oc hævir nu ꝩel syst . Nv gengr framm sintram af fænidi af Þiðrex monum . en honum at moti en .ííí. sun jsungs konungs oc hæfia þeír sína orrostu með storum hoɢum oc skammt lata þeír a millum oc huaʀ gengr nær œðrum . oc huargi vill firir oðrum uægia oc þat suerð er síntram hæuir bitr sua ꝩel hialm oc bryníu oc skiolld sem han sníðe klæðe . oc hævir nu . konungsson lotít .íí. sar oc hællðr stor en sintram er æn osarr oc nu høɢr konungsson til síntram af ollu afli i hialm hans sua hart at isundr brast í suerðít . oc nu er han vapnlauss . Nu tekr han sín skiolld firir þvi at han er sva mikill drengr oc rœystimaðr at hælldr ꝩill hann dœyia en flyía eða friðar biðia . nu lœypr hann upp a sintram með sín skiolld . oc ríndr honum sua hart . at sintram fæl
                lr a aptr . oc æigi kemz han a sina fœtr fyʀ en han bundín
                  bundnar ero bæði hænðr hans oc fœtr . en konungsson skilzstar ꝩið han oc gengr nu til sína manna . oc þic
                  þickir þeim nu ꝩel mæðan sva ferr . Nv gengr framm fasoll en sterki . af monum þiðrex konungs . en at moti kemr en .v. son jsungs konungs . þetta æínvígi er sett með allmikilli hrœysti oc ofkappi firir þvi at þar er huaʀtuæɢia en sterkastí . oc langa rið ma æigi firir sea hvaʀ þeira betra lut man fa . oc hvaʀ uæitir oðrum mart slag oc skamt amíllum . oc hvaʀ gengr nalega upp a annan en hvargi feʀ a firir oðrum . oc nu hæuir lotit huarr .ij. sar oc hællðr stor . oc nu hœɢr konungsson sua míkít hoɢ i hiallm fasolld at han fællr þægar ꝩið i suíma oc nu stendr hann yvir honum uppi oc mælir . Sva mikill rœystimaðr sem þv ert oc hœꝩerskr huí skallt falla firir æíns mannz hoɢuí oc stat upp oc ꝩer þic ef þv vill nu stenðr fasolld upp hart oc raustlega oc nu beriaz þeir . allra harðazt oc hælldr lengi . oc nu spari
                  sparir hvargi sitt suerð . oc er þessi orrosta en harðasta . oc nu hyɢr konungsson i ser at þat er skomm mikil at ek skal her standa i dag at beriazt ꝩið .í. maŋ er ec hvgða ef þess væri þorf at .í. skyllda ek sigr fa af þessum .xíí. oc nu hœɢr hann af mikílli reíði sua hart at nu fællr hann annat sínní . oc æigi skilsk konungsson fyʀ ꝩið en fasolld er bundín sem aðrir hans felagar . oc oc a þessum sama ꝩelli standa nu .v. spot
                  spiot oc ꝩið hvert bundín .í. maðr þiðrex konungs . En bertangamen eru nu gladir oc þickir nu uel ganga sínum monum . Nv mælir ꜹmlungr þetta ꝩar otímadagr mikill er þiðrecr konungr gerði sic til þessarar ferðar . er han sealfr oc allir has
                  hans menn skulu ꝩera bunir
                  bundnir oc yvirstignir oc mættí han hællðr haua heima sætít i bern oc gett rikis síns . oc nu kallar han a j.arll
                  jarll fœður sín . oc mællti . tac mínn hialm oc bítt a hœfuð mer fast . oc mín skíolld oc bitt han ꝩið ꝩínstri hœnð mína sua fast at æigi mægi fra losna . oc um þat skal ec sveria at fyʀi skal ec ꝩera hoɢvín sua smatt sem þa er brytíat er til ketíls allra smæst en ec skyla bundin ꝩera . oc þeir bertangamenn skyli styðía sinu spiozskapti ꝩið mitt bac . oc gengr nu framm alldiarflega . oc honum at moti en .v. son jsungs konungs . oc beriaz þeir nu af mikklu drambi oc þo harðlega langa hríð . oc nu ser ꜹmlungr at lengi mun sua bvít standa þeira mal ef æigi man han framaʀi sic i hættv leɢia en nu er . oc nu tecr han sítt suerð baðꝩm hondum . oc þo er hans skiolldr fast bundin ꝩið hans ꝩínstri hœnd oc hœɢr nu allfast oc harðlega a hialm oc þat sverð ma æcki bíta sua er han ha-rðr . en þo fællr konungsson ꝩið . en ꜹmlungr lægz a han ofan oc mællti ꝩið hann ef þv villt hallda þínu lívi þa skallt lata þin uapn oc skallt ꝩera bundín ꝩið þítt spíozskapt æptir þvi sem þínir frændr bundu mína lagsmenn . en ef þu ꝩillt lœysa þik þa skallt lœysa lata ꝩara men mín en goða felaga fasolld oc mínn en kera ꝩín herbrand en konungsson þenna kost at ꝩísu oc er nu sua gort oc fara nu huarir til sinna manna . oc hæꝩir þeira ꝩiðskippi
                  viðskipti sua farit sem firir hafði ætlat Sigurðr sueín . Nv riðr til hornbogi jarll oc en .vij. konungsson . Nu beriaz þeir ꝩel oc drengilega oc hornbogi jarll ꝩerr sic ꝩel oc drengilega . oc af mic-illi rœysti . oc ꝩeítir harða ꝩiðrtœku oc langa . en firir þa sœc at han atti ꝩíð ofrefli . bæði firir sakar sterkleica oc storra hoɢva oc drengilegrar atgœngu oc æigi fær han staðit ꝩið oc ꝩerðr han yvirstígin oc fællr . oc bundín siðan . oc skilsc konungsson sua ꝩið han . oc feʀ nu aptr til sinna manna . oc ꝩna bertangamenn nu ꝩel lut sinum . Nv gengr framm hogní af monum þiðrex konungs en honum at moti en .víí. sun konungs oc hæfz nu her en .víí. orrosta . sea er af ollum þeím mikklu harðazt oc hættligvzt . oc sva hart hœɢr hvaʀ til annars at af þeira ꝩapnum flygr ællðr ꝩæri sva nott sem þa ꝩar dagr . þa ꝩæri þo œrít leost at beríazt firir þa sœc . oc her ꝩíll hꝩargi oðrum líva . oc æigi þickiaz menn ꝩita giorla hve þeir fa skílíz . Oc nu er þetta ꝩig hafðe sva lengi staðit . þa hyɢr konungsson þat i hvg ser at han skal ꝩerða síc til at leɢía í hættv . meír ef lyða skal . oc nu vill hann at ꝩisv fa annat hvart bana eða sigr . oc sœkir nv halꝩo fastara . oc ꝩeitir nu hœgna .íí. sar oc oll stor . oc her æptir fellr han oc er bundín þvi næst við sít . en konungsson gengr katr til sinna manna oc mælir at sva skyli fleiri fara . Nv gengr framm af þiðrex konungs monum þettleifr danski . oc at moti honum hælldr orrostu en .íx. sun jsungs konungs . oc nu er þessi orrosta allhœrð oc með mikklu kappí oc hvargi þeira sparir sic til framgongu . þeir beriaz bæði hart oc tít . hꜹɢua þeir oc leɢia sua tít at ꝩarlega ma ꜹga a festa . oc sꝩa lengi hallda þeir sinu ꝩigi at nu er hvaʀtvæɢi þeira moðr . oc nu skytr hvarrtuæɢí niðr sinú skapti . oc styðz a ofan oc hvilaz nu . þa mællti þettleífr . ꝩill hallða þínu líví oc ꝩera æigi drepín . þa gef þv vpp þín ꝩapn oc skal ec binda þic . mat þo líua at . þv ser yvirstigín með sꝩivirdíng þa suarar konungsson . æigi gef ec þer at sva mín ꝩapn þot ser danskr oc en mæsti ofmætnaðarmaðr . firir þvi at af mínu sverði skall þola morg hoɢ oc stor aðr en ec lata þat . oc æigi er ꝩan at þer myní mínní þorf at lea þínna ꝩapna aðr en ꝩið skilívm en mer maŋ ꝩera . oc nu taka þeir at beriaz af ænn meíra kappi en fyʀ . oc æigi lvka þeir sínu vígí fyʀ en sva er hvaʀtvæɢi þeira moðr at nalega mægu þeir æigi standa . oc tekr nu at myrkía af nott . Nu tecr þiðrecr konungr skíolld sinn oc annan tecr jsungr konungr oc ganga amillum þeira oc skilía þa . oc er þo hvargi saʀ . oc hvargi yvirkomínn . oc ængi ꝩeít hvaʀ þeira þettleífs meira ma . oc skilíaz at því . Nu mælir jsungr konungr ꝩið þiðrec konung . Nu er komít at kvelldi þessa dags oc ma nu æígí lengr beriaz at sínní . Nu mun ec heím riða til borgar . en her skolu æptir liɢia yðrir menn bundnir þeir er æigi erv lœystir . En at morní at leosum dægi mun
                  munumm ꝩer her koma . oc skal þa rœyna ꝩart ꝩíðskippti til þrꜹtar oc þess ꝩarir míc at annat kuælld i sama stað er nꝩ sitr þv . at þar skall þa bundín sítía . oc þat œrendi skall sott hava hin-gat í land . oc nu skiliaz þeir at sínní . riðr jsungr konungr heím til borgar oc hans menn oc eru allkatir . En þiðrecr konungr oc hans forunautar gengu til landtiallda oc sofa af þa nott . En at morní er leost er . kemr þar jsungr konungr með sína .xíí. menn oc nu er þiðrecr konungr albvín vt at ganga með sina menn . oc er nu haꝩit þetta et sama ꝩig at þettleifr skal þrœyta þetta æínꝩigi . Nv beríaz þeir sem fyʀ . allrœystilega . oc allstercliga þar til er konungr þettleifr fær þar en meira lut . oc fællr konungsson oc nu tecr þettleifr hann oc kv-æz munu bínda hann ef hann ꝩill æigi lœysa sic sva at gefa gang hogna oc lœy-sa hann . oc eru nu rœynðar .íx. holmgongvr . Nv gengr fram af þiðrex monum hilldibrandr . oc þar at motí honum en .x. konungsson . Nv hæfía þeir sína holmgongv með allmikclu kappi . oc beriaz langa rið oc míoc mœðaz þeir aðr en letti . oc nu hæꝩir hilldibrandr ꝩeitt konungssyni .íí. sar oc oll stor . Oc æn hœɢr hilldibrandr .í. míkít hœɢ til hans . oc nu brestr i tva lutí sverð hans oc nu gengr konungsson sva diarflega at hann tecr hilldibrand hondum oc bíndr han oc gengr siðan aptr til sinna manna oc gleðiaz nu bertangamenn . Nv gengr fram Gunnaʀ konungr af niflungalandi . oc þar at moti honum gengr jsvngr konungr . Nu ganga þeir .í. konungar aꝩigvollín oc hæ-fia með ser snarpa son
                  socn oc er sv en harðasta orrosta oc long bæði hꜹɢua þeir bæði stercliga oc sva harðlega . oc er jsungr konungr æn þo mycklv stercarí oc þo fæʀ Gunnarr konungr æckí a hæl . oc ꝩeitir af sinni hendi morg stor hœɢ . oc sva þiɢr han oc . Oc er nu hæꝩir sva farit vm . rið verðr jsungr konungr míoc reiðr er .í. maðr skal sua lengi ꝩið honum standa . oc æigi ꝩill han þat þola . oc ꝩill nu hælldr hætta ser diarflega . at annaʀ hꝩaʀ skal fa skíott osígr . oc hœgr nu af ollu af-li . oc þyrmir œngu ꝩetta . oc þat hœɢr
                  hœɢ næmr staðar i hialmí Gunnars konungs oc brestr í tva luti sverðet . oc ꝩerðr sva mikít hœɢit at furða ꝩar at . en sa híalmr ꝩar harðr sva at æcki beít a . Oc nu þrifr jsungr konungr spíozskapt sítt . þat er aðr ꝩar bundín ꝩið hœɢní . oc hnyckir or jorðini allstercliga . oc lystr nu a hialm Gunnars konungs sua at híalmrenn svignar firir en Gunnarr konungr fellr . oc fellr bloð bęði at nosum oc munnínum . Nu tecr jsungr konungr hann oc bíndr hann oc gengr a siðan oc malir
                  mælir nu sva mægu nu ꝩel fara þeira menn þeir er æptir ero . oc hava þeir þa hengat sott skapnaðarorenði . Nv gengr framm en sterci Viðga . oc en .xí. konungsson við hann . oc þessi er æn mycklu mestr firir ser bæ-ði at afli oc atgiœrví . af ollum þeím sem fyrir ꝩorv . oc er þeíʀa or-rosta tecz þa er hon sua horð at sva stor hœɢ gefr hvaʀ œðrum at halfv œycr a þat er fyʀ ꝩar . oc nu sa ængi maðr rꜹstlegra ꝩig .i. manna . en þetta oc nu gengr hꝩaʀ oðrum sua nær at sem trauðast ma firir þvi hꝩaʀ hœ-ɢva til annars . oc nu mínnízt Viðga hvat mimungr hæꝩir fyʀ gort þa er hann bar þat sverð a . oc sua hꝩe mikit traust hann ma þar æiga oc sva hve lítít han þarf at þyrma honum þott hann ꝩili stort hœɢua . oc nv hœɢr hann af ollu traustí . oc trunaði ꝩið sverðit . oc þat hœɢ kemr a konungssonar oc af gengr þar er toc . en þat er sva mikit sem kofrin firir ofan hꜹs-en . oc nockot næmr hans haus oc ꝩar þat æigi mikit sar . oc ænn annat sínni reiðir han sverðít oc hart . oc hœɢr a hans fotleɢ sva hart at isvndr ɢeck . trœyivhosvna oc sua brynhosvna . oc sua fotínn at litlu . loðir ꝩið . oc nu f-ellr han oc nu mælir ꝩiðga . þu jsungr konungr nu skall hava þann kost at lꜹsa skall lata mína felaga alla eða her skall lata þinn son . þa suarar jsungr konungr æigi ma ek lausa lata þa a mæðan ek se æigi at ꝩísu at maðren man drepínn ꝩera oc æigi hæꝩir han æn lotit banasar . þa kallaði konungsson a sin þv ꝩerðr at ꝩisu at gera sem hann beiðir þægar í stað . æða ælligar ꝩerð ec lata mítt líf . han hæꝩir sealfan diofulín i hændi oc ma ec æígi þar firir standa oc ængi annaʀa . þo er œrít dyrt lœystr .í. maðr at firir komi .í. maðr . oc ꝩil ec þat gefa firir hann . Nu mællti ꝩiðga ef æígí ꝩill lata lausa alla mína felaga . þa skal ec af hoɢva hœfuð þíns sonar oc þar æptir sealfan þíc banahoɢvi hoɢva . oc mímungr skal æigi koma f-yʀ i sína um
                gíorð aðr en lausír eru allir minir felagar . oc lœypr nu viðga til þar sem hans felagar eru bundnir . oc hœɢr isundr huært spíozska-pt at oðru . þar til er nu heꝩir hann lœysta alla sína mæn . oc nu lœypr hann at þeím manni er ꝩið hann hafðe barz . oc ꝩill drepa þan . Nu lœy-pr til Sigurðr sveín oc Jsungr konungr oc ꝩíll sua þiðrecr konungr at se . oc laupa amíllí þeira oc sæt-ta þa nu . oc er su sætt nu gor at nu ero huarirtuæɢíu lausir oc obunðnir . oc at þetta víg skal uera hvart iafnt ꝩið annat . oc skilia nu oc hevir viðga nu sua lœyst alla sina menn . Nv tekr þiðrecr konungr um mæðálkafla síns sverz . æckisaks oc dregr þat or sliðrum oc gengr framm a . fra sínum monum . oc er nu bu-in at beriaz . en Sigurðr gengr at moti með sítt sverð . oc gramr heítir oc dregr or sliðrum . oc nu ganga þeir hvaʀ oðrum diarflega i gegn oc oræðilega oc þægar er þeir fínnaz hœɢr hvaʀ oðrum i gegn hardlega huert at oð-ru oc eru flæst œrít stor . oc nu sparir huargi sínn skíolld ne brynív . oc lata firir ꝩera storum hœɢum . oc huaʀtuæɢi dregr sítt sverð yvir annars vapn diarflega oc oþyrmílega . oc af þeira ꝩapnum stendr sua mikíll gnyr . oc ogn . at hvarirtuæɢíu ottaz míoc þeir er hía eru staddir . ok þo mæst hvarir um sín mann . oc er þetta vig ogurlekt . oc allfrœcnlekt oc hv-argi fær sar af oðrum sua þola vel þeira hlifðir . oc nu beríaz þeir þann dag al-lan til kuællz . oc æn ꝩeít ængi huaʀ þeiʀa meíra sigr man fa . Nu tekr jsungr konungr ser skiolld . oc annan ꝩiðga . oc ganga nu mílli þeiʀa oc biðía þa hætta oc er fullbarz at sínní . oc latít standa kyrt þessa nott . en at morní mægu þit luka ykcru ꝩiðskippti . oc nu skiliaz þeir at sua bunu oc riðr jsungr konungr til borgarenar með sína menn . En Þiðrecr konungr gengr til landtiallda oc hans menn oc eru þeir nu allkatir . oc þickir uel at hava farít . oc nu soua þeir þa nott huarírtuæɢiv en at morní er æigi hafðe lenge ꝩeret leost . riðr jsungr konungr af sinni borg til moz ꝩið þiðrec konung af bern . en er þeir híttaz buazt þeir til holm-gœngu . oc bardaga . þíðrecr konungr oc Sig
                urðr sveín oc skulu nu fœra sítt æínꝩigi til nockorra lyktacn . oc er þeír eru bunir til bardaga beriaz þeir nu al-lra rœystilegast . oc sua sem þeir hæfði síc með ængis konar rꜹn aðr ꝩeret oc lata nu sem huaʀtuæɢi se spanyr . oc hœɢuaz þeir til með allmíkklu kappí . þar til er huaʀtuæɢi er sua moðr at þeir hvilaz um stund oc æn gera þeír aðra rið . oc beriaz bæði hart oc lengi . oc huería at annaʀi þann dag allan til myrkrs oc hvílaz nu þat æit er ælla mætti þeir æigi standa upp at beríazt oc sua ꝩel þola þeira lifðir at æn er hvargi saʀ drava . oc æígi víta þeir æn giœr en aðr hvaʀa mun sigr fa . oc ꝩerða nu at skiliazt at sínni at raði Jsungs konungs oc Viðga oc annaʀa sinna lagsmanna . Nu ríðr jsungr konungr en til borgarenar . En þiðrecr konungr til landtiallda sinna . oc duæliaz þar ena þriðív nott . oc þat sama kvællð ganga þeir a malstefnu þíðrekr konungr oc Viðga .í. saman . oc nu mælir viðga herra kuað han hve truír þv at þer gangi ꝩið þenna man Sigurð sveín þa er þit haf-it til þrautar lagt at beriaz . hann liz mer at ꝩera myní allstercr maðr oc forkun-nar raustr oc sua eru þit baðir . En þo ma ec æigi skilia huaʀ betr skal haua firir þvi at mer líz sem huaʀtuæɢi yckaʀ man haua allt lagt framm ꝩið an-nan þat er fong hæꝩir a haft . oc ænn huargi saʀ . Nu suarar þiðrecr konungr æigi ma ek þat ꝩíta giorla at sua bunu huaʀ bettra lut man fa . oc munda ek mer ꝩel trœysta ef æigi ꝩæri þat at mitt sverð bitr æigi hans hœrund sua er þat hart at þat er harðara en ænskis konar ꝩapn . Nu villda ec biðia þíc goðr felagi . ef þu munt lea mer þítt sverð mímung . oc veít ec at hann skal bíta huat sem firir honum ꝩerðr . oc þat æítt ꝩapn ræðiz han . firir þvi i aðr hann vil-ldi ꝩið míc beríaz þa ꝩarð ec at vínna honum þann æið at æígí hafða ek mim-mung . Nu mælir Viðga æigi mat þess biðia at ec lea þer mimung sverð mítt firir því at .í. sinn hævir þat komit i annars mannz vmgiorð en mína siðan er han ꝩar gœrr . er han toc heimir vaʀ felagi . Nu reiddiz konungr mioc . oc mællti hœyr þar mikkla skomm mællta konungi sínum . at ætla mík æigi ꝩera betra dreng en minn hæs-ta sueín . oc firir þetta sama orð mægu ꝩið æigi vera iamgoðir felagar sem aðr . nv svarar Viðga . herra kvað han . ef ec mæli illa til þín þa er þat æigi maklikt oc firirgef mer . en ec vil þvi launa þer . at ec ꝩil at ꝩisv lea þer sverðit oc komi þer uel i þorf . oc siðan sælr han honum sverðit sua at ængi ꝩissi næma þeir .í. oc nu ganga þeír til suefns . oc er þessi nott er liðin þa kemr Jsungr konungr þar oc hans enír somu men til barðaga . oc nu er oc albuin Þiðrecr konungr með sina men . oc nu er Þiðrecr konungr kom a holm oc stenðr þar með brugðit suerð mællti oc sætr nv sínn skíolld fíri síc . oc nu er æigi komínn Sigurðr sueín . Nu kallar Þiðrecr at Sigurðr komi þar at beriaz ꝩið hann . Nu suarar Sigurðr . ec kem tíl at beriz
                  beriaz ꝩið yðr sua sem iger . ef þu ꝩínnr þess æið sem þa ꝩannt . at æigi hæuir þu borít i þenna holm mímung sverð viðga ꝩið han ꝩil ec nu æigi hælldr beriaz en íger . hællðr skal ec æn ꝩinna þena æið en ꝩið berímz æigi sem iger ꝩan ek oc far híngat Sigurðr . gengngr Sigurðr þa framm En Þiðrecr konungr bra a ser aptr sverðínu oc stingr nu i jorðína niðr oddínum . En híalltínu styðr hann ꝩið bac ser . oc nu tekr hann oc ꝩínnr þenna æið . oc biðr sua ɢuð hialpa ser at æigi veít hann mimungs odd firir ofan iorð . oc æigi veít han hans mæðalkafla i nockors mannz hendi . oc nu þickir Sigurði vel . oc bregðr han sverði sínu gram . En þiðrecr konungr tecr mímung . oc ganga nu saman oc beriaz . En er þeir hava æigi lengi bar-iz þessu sinn
                  sinni þa hœgr Þiðrecr huert annat . oc sniðr þiðrecr konungr æ nockot af skilldi Sigurðar eða híalmi eða bryníu . oc fengit hæꝩir Sigurðr nu .v. sar a stundu . Oc nu kemr Sigurði i hug huessu Þiðrecr vann æíðinn . oc þat at ꝩisu hæuír han nu mímung . oc nu mælir Sigurðr herra Þiðrecr upp vil ec nu geva mín vapn oc geraz þinn maðr firer þvi at er ængi skomm at þiona þvilikum hofðíngia sem þu ertt . oc þat ueit ec at þu ert sua goðr drerengr
                  drengr oc mignar maðr at ek ma ꝩel ganga a val-ld helldr en tyna lívi mínu . Nu gefr Sigurðr upp sin uapn . en þiðrecr konungr tecr ꝩel ꝩið honum . Oc þickiz hava fengit ser til mannz enn harðasta . oc hin frœk-nasta oc hinn sterkasta kappa . oc skílíaz nu at sua . oc er nu Þiðrekr konungr oc hans menn enir katustu . oc enir gloðostu . oc þickir uel haua arnaz i þessi ferð . En Isungr konungr oc hans menn eru er enir ogluðostu firir þvi at osígr skal haua fengit þeiʀa hín mesti maðr . oc hínn agetasti kappi . oc þeir þíck-iaz aðr mest trost undír haꝩa att . En þa er þeír skolu skiliaz . þiðrekr konungr oc Isungr konungr gera þeir sin amillí ena mestu vínattu oc gefaz storgiafir . Oc nu gefr Sigurðr sueínn storgiafir frændum sínum hornboga jarlle . oc ꜹmlungi syní hans . oc sua kemr Sigurðr sueín sinu male at isungr konungr gefr Aumlungi dottur sína þa er fallborg heitír hon er allra kuenna friðuzt oc kurteisust firir allra luta sakír . oc at þessu bruðlaupi skal fa aðr þiðrekr konungr af bern fari heím . Oc nu er til þessaʀar veizlu æfnat með ollum enum bæztum fongum þeím er til mægu fazt i þvi landi . oc stendr þetta bruðkaup .v. daga með mikíllí pryðe oc allz sœmð þeirri sem þa matti hon bætri vera en aðr . ok goða veiz-lu ma bœta bęðe i leikum oc allz skemtan . Nu riðr a þiðre-kr konungr oc hans menn oc með honum Sigurðr sueín oc taka hann til felagskapar með ser . oc er þeir skiliaz þiðrekr konungr oc Jsungr konungr þa mæla þeir til ennar mestu vínattu sín a míllum huar-er við aðra . oc aumlungi fylgír a kona hans fallborg með allmí-kklu fe bæðe i gulli oc silfri oc oðrum gersímum . oc nu feʀ þiðrekr konungr aptr alla sína leið ena somu sem aðr for hann framm . þar til er hann kom heím i bern með sína lags menn . oc er honum þar fagn-að með allri virðíng oc sœmð er til ma faz . oc nu lofar hann huerr maðr af sinni rœysti oc kapsæmí sua viða sem hans nafn spyrsk . en þat er nalega um allan heímínumínn . oc nu kann ængi maðr at sægía hon-um til þess mannz at neín van se at við hann vili iafnaz fírir at-goruí sakar eða afls eða uapna . Oc nu veít hann firír þvi at nu man hann mæga kyʀ sítía i riki allan sínn alldr mæðan hann vill þat . Nv er þiðrecr konungr oc allir hans menn hava rœynt sic at þvi at ængi maðr iuerolldu er sa er nu þori skiolld at bera þeím i gegn a holm þa ꝩílía þeir nu setia sin riki . oc borgir stor
                  storar hofðíngíum til forraða oc stiornar . feʀ hornbogi jarll heím til ꝩínlandz oc með honum Aumlungr son hans með sina konu fallborg . oc raða þeir sínu riki langa stund með ueg oc sœmð . Nu fæʀ Sinntram austr i oc geriz þar hertugi . oc er en frægsti maðr sem hans ætt menn haua verit . Nu feʀ herbrandr heím til síns rikiss . oc er hann enn rikasti hertugi . Nu riðr þiðrecr konungr oc með honum allir þeir er æptir ꝩoru hans kappar heím með Gunnari konungi til niflunga-landz . oc er nu þat rað gort er siðan er orðit hardla frægt . at Sigurðr sueínn skal ganga at æíga Grimilldi systur Gunnars konungs oc hœgna . oc taca með henní halft riki Gunnars konungs . oc nu er þar fengit at veízlu allmíkíllí . oc til boðit ollum enum bæztum monum . oc enum tignostum er i landi ꝩoru . oc þessi ueizla stenðr .v. daga . oc er forkunnar veglig firir allra luta sakir . oc nu er þeir sítia allir saman . þiðrecr konungr oc Gunnarr konungr oc Sigurðr svein . mællti Sigurðr sveín til Gunars mags síns . ec ꝩeit þa .í. konu er vm fram er allar konur i verolldu at fægrð oc kurteisi allri . Oc þo er hon vm fram allar aðrar konur at vitrleic oc kurteisi oc allri speci . oc skœrungs-skap oc storraða . en su heitir brynilldr . hon ræðr firir þeiʀi borg er heitir segarðr . þessa ko-nu skylldir þv fa til æigínkonu oc ma ec þvi þar til stoða firir þvi at ek veit þangat a-llar leiðir . Nv svarar Gunnarr konungr oc lez vera þessa raz en fusasti . Nu riða þeir af veizlu þið-recr konungr oc Gunnarr konungr oc hœgni oc Sigurðr sueín . oc allra þeiʀa felagar . oc fara sua langan veg at æigi letta þeir fyʀ en þeir koma til borgar brynilldar . oc er þeir koma þar . þa tecr hon vel við Þiðreci konungi oc Gunari konungi . en helldr illa við Sigurði sueín þvi at nu veit hon at hann a konu . jt fyʀa sínn er þꜹ hœfðu hitz þa hafði han þvi heitið henni með æið
                um at hann skylldi œngrar kono fa næma hennar oc hon et sama at gipptaz ongum manni oðrum . oc nu gengr Sigurðr sve-ín til tals við brynilldi oc sægir henni allt þeira œrendi . oc biðr nu at hon skal ganga með Gunnari konungi . En hon suarar a lund Ec hævi þat spurt at sonnu hversu illa þv hævir halldit þín orð við mic þau er við hofðum við mællzc . at þott um alla væri at velia i verolldunni þa kaus ec þic mer til mannz . Oc nu suarar Sigurðr sueín . sua verðr nu at vera sem aðr er raðit en firir þviat þv ert en tignasta kona oc mestr skorungr er ek víta . oc nu ma þ-etta æigi vera ockar a sem ætlað var . þa hævi ec þvi til æggiað Gunnar konung at hann er en mæsti maðr oc forkunnar goðr drengr . oc rikr konungr . oc þicki mer þat vel saman soma þu oc hann . oc nu firir þvi feck ec hans systur hælldr en þín at þu att œngan b-roður . En hann oc ek hæví þess suarið at hann skal mín broðir vera en ec hans . Nu suarar brynilldr . Ec se nu at ec . ma æigi þín neota . en þo vil ec taka af þer heilrað um þetta mal oc þiðrex konungs . Nu gengr Þiðrecr konungr oc Gunnarr konungr a malstefnu . oc æigi skilia þꜹ sitt tal aðr en þat var raðit at Gunnarr konungr skal fa brynilldar . oc nu er til æfnat mikillar veizlu . oc er þessi er albuín . oc saman komin mikill feolði tigína manna . skal nu Gunnaʀ konungr ganga at æiga brynilldi . Oc et fyrsta kuelld skal Gunnarr konungr hvila hia brynilldi i sæng oc skal ængi en .íí. maðr þar sova i þvi husi . En varðmenn skulu uti uorð hallda . oc nu er þau eru .í. saman vill konungr æiga lag við konu sína . En hon vill þat vist æigi . oc sua þrœyta þau þetta sín amillum at hon tecr sitt bellti oc sua hans . oc bindr fœtr hans oc sua hændr . oc nu fe-stir hon han upp a .í. nagla með fotum oc hondum . oc þar er hann naliga til dags . oc þa er at liðr degínum þa loysir hon hann . oc feʀ hann i sina hvilu . oc liɢr þar . þar til er menn hans ganga i gegn honum oc skal hann þa vpp standa . oc menn skulu fara at dre-ka . oc segir hann þetta œngum manni oc æigi hon . oc aðra nott feʀ a somu leið oc sua ena þriðiv nott . oc nu er Gunnarr konungr allokatr oc ꝩeít æigi hversu han skal fara með þessu mali . oc nu gerir han þetta i ser at Sigurðr magr hans hævir vnnit þessa æiða at hann skal honum vera firir bro-ður i alla staðe . oc hann var allra manna spacastr . at honum verðr hann til trua þessa mals oc lata hann víta oc taka af honum rað hue haga skal . oc nu heímtir hann Sigurð a æintal oc sægir honum it sanna . oc nu suarar sigurðr ec mun segia þer huat til berr er a þessa lvnð feʀ . hon hæ-uir þa natturu at amæðan hon fær halldit sínum mœydomí man varliga faz sa ka-rllmaðr er afl havi við henni . oc þægar er þvi er brugðit . þa er hon æcki stercari en aðrar konur . Nu suarar Gunnarr firir sakir ockarrar vínattu oc magsemðar þa trui ec œngum manni iamvel sem þer þott þat mal se er mikit liɢi við at lœynt se . oc ek veit at þu ert sva stercr maðr at þv matt fa hænnar meydom ef nockuʀ maðr er sa i verolldunni . oc hællzt ma ec þer til trua at þat skal alldrigi upp koma firir œngan mann þott a þenna veg se gort . Nu sua-rar Sigurðr oc lezt sua gera vilia sem hann vill . Oc nu er þetta raðit . oc nu er kuelld kemr oc Gunnarr skal fara til sínnar hvílu . oc er þat i lagi . þa er sua til hagað at Sigurðr sueín feʀ i reckívna . en Gunnaʀ feʀ i brꜹt með klæði Sigurðar oc hyɢia þat nu allir menn at þar se Sigurðr sueín oc nu kastar Sigurðr klæðum a ser oc lætr allomattulega . oc liɢr sua þar til er allir menn eru sofnaðir . oc a brꜹt farnir . oc þa tecr hann til brynilldar . oc fær skíott h-ennar mœydom . oc er mornar þa tecr hann af hennar hendi .i. fingrgull oc lætr a annat i . oc nu kemr ut .c. manna j honum oc er þeira enn fyrsti Gunnarr konungr oc hann gengr til sængarenar . oc Sigurðr gengr nu i gegn honum . oc sua fa þeir til hagat at aptr er skipt þeira bunaði . ꜹllum . oc ꝩeit nu ængi maðr at þetta hævir sua farit . Nu hævir þessi vei-zla staðit .ví. daga oc nætr oc nu buaz þeir heim at riða . Nu sætr . Gunnaʀ konungr yvir þa borg hofðingia at raða firir en hann riðr heim til niflungalandz með konu sina br-ynilldi . oc er hann kemr heim sitr hann i riki oc stornar
                  stiornar oc styrir nu i oc ma-gr hans Sigurðr suein . oc brœðr hans hogni oc Gernoz . en þiðrecr konungr oc allir hans menn riða heim til bernar oc skiliazt enir bæztu virktavínír . Hardengn greivi atti jsollde systur þiðrex konungs þau æigu .íí. sonu het enn ællzti her-burt annaʀ herþegn . þriði sintram
                  tistram . vigballd kempa var með ɢreivanum . nu vill greifin lata hann kenna sonum sinum at skylmazt þa er þeir eru frumvaxta . oc næma mar-gskonar iþrottir oc kurteisi . herburt oc herðegn næma uel . en en yngsti sintram
                  tistram honum nemz seínt oc fær verst numit . Nu er þat .i. dag er þeir sitia yuir borðe vigalld
                  vigballd oc hans lærisueínar þa mællu
                  mælltu þeir sin amílli at sintram
                  tistram þeira broðir fær æcki numit at sk-ylmaz oc sægia at hann man verða at taka aðra iðn er honum skilsk æcki her af . Nv suarar tintram
                  tistram . oc lez skolu freista at skylmaz við annan hvarn þeira . oc lætr þa vi-ta munu huart hann kann nockot at eða er sua sem þeir sægia at hann man æigi numít fa . En þeir lataz þat gera munu sem hann vill . oc tistram vill skylmaz þægar í oc nu ganga þeir ut broðrnir
                  brœðrnir . oc þeir
                  þeira meístari vigballd . oc taka suerð er þeir eru uanír at skylmaz með . Nu segir en ungi tristram oc lætr þat æcki mark at haua slæ sverð oc kv-eðz vilia hava hvoss suerð . oc man þa vita segir han ef æigi kemr firir síc þer eða ver sínum uapnvm ef ꝩar suerð bita . en þo skolum ver æigi reiðaz firir þa soc . En hans broðir herþegn uill nu til gann-ga at skylmazt oc þickir uel at þeir havi hvoss suerð firir þvi at hann kann aðr bætr . En vigballd meistari vill nu sea huart þeir kunnu nockot þat sem þeir haua nomít at hanum oc bi-ðr þa æigi reiðaz þo at þeir hauí hvoss suerð . En herþegn kuez uíst æigi munu reiðaz . en en en ungi tistram lyptir upp sínu suerði . oc gengr a mot sínum brœðr hellðr reiðr . oc þa tecr hann upp sín skiolld . þa gengr til hans meistarí . oc mællti at æigi skal hann sua upp taka sínn sk-iolld oc æigi kendi hann honum at taka upp sva helldr a lunð . oc segir honum til en tistram sua-rar honum reiðr oc segir at æigi fær hann þa nomít ef hann nam æigi fyʀ . oc æcki stoðar þa at kenna honum . Nu ɢanga þeir saman oc skylmaz oc þyckir herðegn sv
                  sva ef hann víll . at þar fęr hann hoɢ a sínum brœðr sem han vill . ef æigi lifir han honum . En ungi tistram lyptir þa upp sínv suerði . oc byðr herðegn sínum brœðr hœɢ , en herdegn breɢðr upp skilldinum firir hœɢit . en er tistram ser þat leɢr hann suerðinu undir skiolldin hans oc i kvið firir ofan brocabelltið . sua at þat suerð flyɢr i igeg
            num hann . oc þar fell herðegn dauðr a orð . en tistram skytr niðr sínum skilldi oc ɢeck a með brugðit sverð . oc þar til er ꝩar hans hæstr oc lœypr a oc sua riðr hann a or þvi landi . oc riðr til brandinaborgar . til hertuga iran oc duelsk þaʀ langa rið . oc segir hertuga alla sina ferð . oc sua hversu at barsk er hann for or sinu landi . oc hvat hann hævir gort . En hertugi tekr uel við honum oc gerir hann sínn þíonostumann oc fær hann i hænðr norðian sínum ueiðimanni . oc getir hann nu veiðihunða hertugans . oc r-iðr a . Nu þockaz tistram vel hertuganum Greífí herðegn ꝩarð þessa varr at hans son var drepin . en inn ungi tistram var brottu farínn . Nu kallar han til sín . sínn son herburt . oc spyʀ hvar hans broðir er eða hva-rt þat er satt er honum er sagt at drepín se hans son herdegn en brot riðin tistram . En herburt sægir at þat er sátt . Nu sægir greifínn ec hæví nu tynt .í. sonum mínum oc þessu ollu uelldr þu æínn samann firir þvi at þu ert yðuar ællztr . oc skylldir hællzt h haua þeim raðit . oc þeim banað ef þeir gerði þat er illa ꝩærí gort . en nu hævir þu þa saman æɢiat . oc raðit er a leið hævir til teciz . oc ꝩæri hitt makligra at þu æinn gylldir oc alldrigi ꝩerðr þu dugaŋdi maðr siðan . Nu þickir herburt illa er hans faðir er honum reiðr . oc hann fær af þessu ahyɢi
                  ahyɢiu oc gengr a brott oc duelsk þar lítla ríð aðr en hann tekr sínn hest . oc sín uapn oc riðr a af iꝩerne oc feʀ alla leíð er ligr til bernar a fund Þiðrex konungs modurbroður síns . oc sægir honum allt huersv farit hævir . at hans broðir er drepínn oc þat hævir þeira broðir en yngsti gort er tistram heitir . oc þat hit sama hævir þeiʀa faðir en gamle honum kennt oc þvi er hann a brot farinn . en þiðrecr konungr tekr við sinum frænða vel . er hann með honum i miklum metnaði . Herburt geriz en mesti atgervimaðr vm alla lutí sua at hans iafnoki fanz varla um huern lei-k er leíca skal . oc sua vm ʀiddaraskap . Nu hævir þiðrek konungr œnga konu ser til æignarkonu firir þvi at hvergi hævir hann set oc æigi hæuir hann frett til . sua friðrar konu sem hann víll æíga oc nu er honum sagt af æinni konu . su heitir Hilldr dottir artus konungs . oc
                  or berttanga . hon er allra kuenna friðust honum sogð . Nu sendir þiðrecr konungr sina menn of uerolld alla at leíta ser æptir kurteisiskonu oc þessir menn koma i bertanga til arkus
                  artus konungs . oc þat er þeim sagt at hans dottir mun vera allra kvenna friðuzt i verolldu . oc sua er hennar gett uanðlega at sendimenn mægu alldrige hana sea meðan þeir dueliazt þar . en þo sægia þeir allír er set haua . at ængi maðr man set haua iamfriða konu eða iamfagra . oc ꝩið sua bv-it fara þeir aptr til bernar . oc segia þiðreci konungi hversu míkít þeim var fra sagt um þessa ko-nu at hon ꝩar kvrteisari oc fægri en œnnur mættí fínnaz slik . þo at leitað væri um alla uerolldina . oc þat sægia þeir með at hænnar ꝩar sua ꝩandlega gett at ængi utlenzskur maðr matti hana sea . oc æigi enir jnnlenzku næma enir kerustu konungs uínir . oc er . þiðrecr konungr hævir hœyrt þessi tiðændi . gerir han ser mikín huɢ a ef hann mætti fa mega þessa konu . Nu kallar han til sín sinn frænda herburt . oc sægir at hann skal fara hans sendifor til brittanga oc biðia til handa honum hilldi dottur artus konungs . oc herburt lez fara vilía hvert er hann vill senda hann . Nv lætr þiðrecr konungr bua ferð hans . Oc fær honum .ííí. ʀiddara oc .xx. oc fær þeim goð vapn oc goða hesta oc goð klæði . Nu feʀ herburt alla þa leið til þess er þeir koma til bertan-ga oc er þeim þar vel fagnað með konungi artus . Nu er herburt hævir þar dualz li-tla rið gengr hann firir konung . oc sægir honum sin œrenði at þiðrecr konungr af bern hans mo-ðurbroðir sendi han þangat til þess at biðia hans dottur hilldi til handa þidreki konungi . þa suarar artus konungr oc spyʀ hvi æigi for sealfr þiðrecr konungr at biðia hans dottur ef han vill fa . herburt suarar at þar hofðu verit aðrir menn þiðrex konungs nockura rið . oc fengv æigi set hana . En nu sendi han af þvi sinn systurson þann er hann truði vel at sea ko-nu ser til handa . þa suarar konungr at æcki matti hana ænn hana sea . oc þat uar ængi siðr at utlenzkir menn skylldi hana sea næma þann .í. dag . er hon var von at ganga til kírkív . Nu duelsk herburt með artus konungi langa rið . oc gerir konungr han sínn mann . skal hann . oc þíona konungi . Nu er han þar um rið , herburt er sua kurteiss riddari at konungr eða adrir menn þikiaz ꝩarla set hava hans maka . oc nu er konungr ser hversv vel hann þionar . þa œycr hann hans mætorð . oc gerír hann sínn skenkiara . oc lætr hann raða firir miði oc gefa gestum oc skenkia þeim er mestr ꝩandi ꝩar i . oc nu þionar hann þetta af sua mikilli líst at ængi maðr hafði sua set fyʀi þionað . Nu lætr konungr æn ꜹkaz hans æmbæti til sœmðar sua at nu gerir konungr hann sinn skutilsue-ín . oc nu skal hann skenkia sealfum konungi . oc þessa þionostu kann hann sua vel at sealfum konungi oc ollum hans monnum þickir ængi maðr þar komit hava iamkurtteiss oc hoverskr innlenzkr ne utlenzkr . firir allra luta sakir . þeira er bœta mæga . Oc han gerir þat .í. sinn þa er han hævir tecít laug oc han þionar at konungs borði . oc æigi vil han taka hanklęði han hælldr þa vpp hondum sinum i solargeisla oc þurkar han þær sua . herburt er nu með konungi þar til er sa dagr kemr er ꝩar mikil hatíð . þa uar mikil veizla i konungsholl . oc þann sama dag skal ganga hilldr til kirkíu . oc nu gengr herburt a firir hana oc vill nu sea hana . En er hilldi gengr fra sínni holl oc með henní ganga .xí. greifar a hond hænni þeir er vpp hallda hænnar kyrtli . oc þar æptir ganga .xí. munkar .vi. a hva-ra honð . þeir er gíeta skulu oc hallda upp hennar skikcíu . En þar æptir ganga .xí. jalllar
                  jarlar með brynium oc hialmum . oc skiolldum oc suerdum oc skolu geta at ængi se sua diarfr at þori ꝩið hana at mæla . oc uppi yuir hennar hofði uar sua ꝩm buít at sem uppi ꝩæri ivir henní .í. pafuglar oc ꝩar þeim sua hatt halldit með sínum umbunaði at þat skyɢir henni ꝩið sol-arhita . eða at æigi mætti solin brenna hennar fagra lit . oc um henar haufuð er sue-ipað silkiðukum sua at ængi fær set hennar ivirlít . oc sua gengr hon i oc sezt a sinn stol . oc tekr sína boc oc syngr oc ser þar af alldrigi . Nu feʀ herburt i kirkiu sua sem han fær næst komiz þar sem sítr konungsdottir oc ser han æigi hennar aseonu firir þvi
                at firir standa hennar gezlumenn þeir er henni haua þangat fylt .xí. greifar oc .xí. muncar . oc þeir .xí. jarllar er með vapnvnum skulu geta hennar . standa firir uti kirkíu . Nv hævir herburt tecit .í. myss oc aðra latið bua með gulli en aðra með silfri . Nu lætr hann þa lausa musína er með gullinu ꝩar buin . en su mus lœypr at steínueɢinum . oc þar ner sem sítr konungsdottir . oc er musen lœypr at henni . þa litaz hon um skiott oc ser til huar musín lœypr . Oc nu fær herburt set nockot hennar andlít . Nockœrri stundv siðaʀ lætr hann laupa þa musina er af silfri ꝩar buín oc þessi mus lœypr ena somv leið sem en fyʀí oc at ꝩeɢinum þar sem konungsdottir ꝩar oc anað sínni ser konungsdottir af sinni boc oc ser musína huar hon lœypr . oc nu ser hon .í. mann abburðar kurteisligan . oc nv lær hon til hans oc hann til hænnar i gegn . litilli stundu siðaʀ sendir hon sína fylgiss-konu til at spyria huerr hann se eða hvadan hann kom . eða huerra ærenda hann feʀ . Hann suarar ec heiti herburt frændi þidrex konungs af bern en hengat em ec sendr . En ærendi min ma ec ækki þer sægía . en ef þín fru vill víta þa ma ec hænni sægia æínní saman oc nu feʀ aptr mæren . oc sægir konungsdottur allt þetta er henni ꝩar sagt . oc sua at þessi maðr vill hana finna . Nu suarar hon oc sægir at hon þorir æigi .í. orð at mæla við utlenzkan mann mæðan moðir henar oc faðir eru ihia . oc biðr hann biða þess er þau eru a brot gengin oc standa a bac kirkiuhurðvní . Nu feʀ mæren í annat sinn oc sægir honum huat konungsdottir hafði mællt . En hann gerir sua oc biðr þar ꝩið hvrðena . sem hon hævir mællt til þess er konungr er i brot gengín . Nu gengr konungsdottir ut til dyranna æptir konungi . Nu snyr hon a bac hurðenni oc herburt lytr henni oc heilsaði henni . en hon bað han velkomín oc spurði hvert ærendi hann atti ꝩið hana . hann suarar þat er langt at sægia vart ærendi . Nu hævi ec verið i þes-sum stað halft misseri oc naða ec alldrigi fyʀ yðr at sea eða haua yðra rœðu . En ꝩið yðr a ec ærendi . oc þat villda ec at þer mættit sua til haga at ec talaði ꝩið yðr lan-ga stunð . at þer mættit ꝩita vart œrendi en hon suarar oc lez sva skulu til haga . í. muncr sa er ꝩar hennar gezlumaðr gengr amilli þeira oc skytr honum ifra . oc spyʀ hvi hann se sua diarfr utlænzkr maðr at han þorir at tala ꝩið yðr fru . Oc þessa skal hann fa giolld skiott . En herburt tecr sinni hœgri hændi i skeɢ oc skekr sua fast at af losnar skeɢ með skinni oc sægir at hann skal þat leiða honum æítt sínní at rinda utlænzkum manni . oc nu gen-gr i konungsdottir oc hænnar fylgðarmenn oc konor . en herburt gengr heím til konungs borða oc þionar . En konungs dottir dreckr þa með fæðr sínum inni i . firir þvi at þa er hatið mikil . Nu stenðr herburt firir konungs borði oc þionar . þa mællti konungsdottir ꝩið sínn fœður . herra ꝩill giæva mer .í. gíof er ek ꝩíl þiɢia af yðr . konungr suarar huat ꝩill þiɢia allt er þat heimolt er þer ꝩilið æiga i mínu riki . hon suarar þat ꝩil ec at þer gefit mer þenna en kurtei-sa skutilsueinn til þionostumannz . konungr suarar haua ꝩerði þer skutilsueínínn þo het ec yðr fyʀ bœnenni en ec ꝩissa huers þer mundut biðia . oc er lokit er þessi ꝩeizlu . feʀ konungsdottir i kastala . oc nu feʀ með henni enn ungi herburt oc skal nu hænni þíona . Nu sendir herburt heim til bernar .xí. riddara at sægia þiðreki konungi at nu er sua komit at nu ma hann fa hænnar tal oc þat með at hann hævir hana set . oc hon er allra kuenna friðast sem sagt er . en aðra .xí. ridda
                  riddara lætr hann þar ꝩera oc skulu þeir biða hversu hans œrendi ꝩillia luc-az . nu fara sendimenn þess er þeir koma heím ibern . oc sægía þiðreci konungi oll þessi tiðandi
                  tiðæn-di oc lætr han ꝩel iꝩir þeira ferð . herburt talar opt ꝩið hilldi dottur artus konungs . oc hann sægir at þiðrecr konungr hans moðurbroðir hævir han sendan a hænar fund . þess œrendis at biðia hænnar honum til æignarkonu hon spyʀ hvat manna er þiðrec af bern segir hon eda huersu er hann syndum . Nu suarar herburt þiðrecr konungr er allra kappa mestr i ꝩerolldu oc allra milldastr af fe . oc ef þu skallt ꝩera hans æiginkona skortir æigi þic gull ne silfr ne gersimar . hon sua-rar mat skrifa hans andlit her steinn ueɢínum . hann suarar . fru gera ma ek sva með minni hændi at sa maðr mun kenna þiðrec konung er hann hævir aðr seð . oc nu skrifar hann a st-einueɢinum andlit mikit oc ræðilekt . oc nu mællti han . frv se her nu andlit . þiðrex konungs af bern . oc sua hialpi ɢuð mer at anðlit þiðrex konungs er nu mikclu ræðilegra . Nu suar-ar hon . verði æigi ɢuð mer sua reidr at þessi en ræðilegi anzkoti fai mín . oc ænn mællti h-on herra hvi biðr þu mín til handa þiðreki konungi af bern en biðr mín æigi til handa sealfum þer . þa mællti herburt . ec ꝩil reca ærendi þiðrex konungs sem mer . ꝩar boðit . En þa ef þer ꝩilið æigi hann haua þa ꝩil ec giarna þessa biðia ef þer ꝩilit mic hava . oc þott æigi sea ec konungr þa er þo oll mín ætt tigínborín oc œrið a ec gull oc silfr . at gefa þer . oc œngan mann ræðumc ec hvartki konung artus eda hans menn . oc æigi þiðrec konung af bern . oc œngan mann i iꝩerolldv
                  verolldv oc alla luti skal ec til þess vínna þa er ec ma ef þu villt þetta . Nu suarar hon . herra af ollum monum þeím sem ek hævi seð . þa mun ec þic kíosa hællzt oc æigi ꝩeit ek næma . þiðrecr konungr af bern se rikari en þu ert . en þic vil ec hava en æigi hann . oc aðr þau skili sitt tal leɢia þau saman hændr sínar oc ꝩiðr hvart œðru æiða at þau skal ækki skilia næma bani . oc nu duelsk herburt þar i hennar holl nockora stunð . aðr en hann mællt
                  mællti æinn dag arðe-gis til konungsdottur . fru þat rað ꝩil ec geꝩa at ꝩít riðim utt af borgínní aðr en konungr fae nockvrn grun um þetta mal . En hon segir at han skal raða ollu ꝩið hana . oc hon vill honum fylgia sem at liva . Nu tekr hann .ij. hæsta oc byr soðlum annan hænni en annan annan henni
                  ser . þau riða ut af borgenni . oc riða til skogar skyndilega . En er ꝩarðmenn ꝩita þeir er geta borgarliða . sea reið herburtz oc grunar þa huær honum man fylgia . oc ganga skyndilega a fund oc sægia honum huat þeir hava set oc er konungr hœyrir þetta . þa sendir hann menn til kastala konungsdottur . En er sendimenn ꝩerða ꝩarir þeira tiðænda at konungsdottir ꝩar i riðin oc með henni herburt þa ganga þeir skyndilega til konungs hallar . oc sægia konungi þat er þeir hava spurt . þa kallar konungr til sin sinn ʀiddara hermann oc biðr hann riða æptir herburti . oc riða æigi fyʀ heím en hann hævir hœfuð herburtz oc fœrir konungi . hermann tekr skiott sin uapn oc sinn hæst oc fyl-gia honum riddara oc .xxx. sueína með uapnum oc bryníum oc riða alla leið þa er aðr hafði riðít herburt . oc sua nær koma þeir at herburt ma sea þa . oc mællti ꝩið sina fru her riða æptir okr konungs riddarar man konungi þu þikcia haua farið með litilli sœmð a brott . þvi man han senda æptir þer sína ʀiddara . at þeir skyli þiona þer oc baðum okr . þa suarar hon a þessa lund . herra annat ærendi mun
                  munu þeir haua en þer getið þvi at þeir mu-nu vilia haua yðart lif . þa suarar hann fru hvi munu þeir ꝩilia haua lif saclauss mannz . En ef þat er þeira ærendi sem þer sægið þa hialpi mer sua ɢuð at alldrigi skal ec sua dœyía fírír þessum monnum at ek havi œnga sœc til . en alldrigi skal ec renna eða rida vndan lengr . oc nu stiɢr hann af baki oc tekr hana ofan oc bínðr hestana ꝩið .í. tre . En hann legðz hia konungsdottur . oc fær hennar mæydom oc litilli stundu siðaʀ kemr þar hermann frendi artus konungs oc hans menn oc mællti herburt at þeir skylldi ꝩera ꝩelkomnir en hermann suarar at alldrigi skal han grið fa . oc ænn mællti hermann segdi
                  segdu enn illi hunðr aðr en þu dœyr . oc sua hialpi Guð þer at þu lygr æigi huart hævir hillðr halldit sinum mœydomí herburt suarar j- morgín er sol rann upp . þa ꝩar hon mær . en hon er nu kona mín . þa reð hermann at ho-num oc leɢr sínu spioti firir hans briost . en í sama stað bra herburt sínu suerði oc hœɢr isvn-nðr spiozskaptit . En annat slag hœɢr han a hans hialm sva at isunðr tecr hialminn oc bryniuna oc halssinn oc fellr hann dauðr til jarðar . oc þægar ꝩeitir hann oðrum ʀiddara annat slag a hans lær sva at isunðr tecr læret . oc fellr sa annan ꝩeg af hestinum . en enn þriðia legr hann með suerðínu j gegnum . oc þaðan ifra tekz harðr bardagi oc langa rið þar til er drepnir eru .xí. ʀiddarar oc .xííí. sueinar . oc þeir er æptir ero flyia undan til borgarennar . En herburt hævir .xí. sar oc oll stor . oc hans skiolldr oc brynia eru slit-inn oc isundr hœɢuín til onyz . oc nu tecr hon sinn duc oc sueipar hans sar . æptir þat stigr hann a sínn hæst . oc riða þau leið sina langar leiðir þar til er þau koma til konungs . .í. oc duelsk hann með honum langa rið . oc ꝩar þar hertogi með honum innan hirðar til landvarnar . oc hafðe þar mikinn metnað oc mart er af honum at sægia stortiðænda . Nv er þat æítthvert sinn at þiðrecr konungr gerir ferð sína norðr um feall oc með honum fasolld . oc þettleifr danski . oc allz hævir hann .lx. ʀiddara oc þar til feʀ hann . er hann kemr til borgar drecanfils . oc er honum þar ꝩel fagnað oc hans monnum . þar raða þeiri borg .íx. dœttr drusians konungs . oc þeir
                  þeira moðir hævir anðazc af þeím harmí er hon feck þa er drepinn ꝩar æcka . oc nu sægir . þiðrec konungr sitt ærendi at hann ꝩill biðia ser til æignarkonu ennar ællzstu dottur drusíans konungs en su he
                itir ɢudilinda . oc annar
                  annarar þeiʀa systur til handa fasolldi . en ennar .íí. systur til hanða . þettleifi danska . Oc nu kunu þær dœtr drusians konungs æigi at níta veg sinum oc ꝩilia þær helldr þessu iata . oc nu er æfnað til mikillar veizlu . oc gœfuglegrar . oc at þessi ꝩeízllu kuangaz þiðrecr konungr oc fasolld oc þettleifr . danski . oc er nu rofit þat rað er ætlað ꝩar ꝩið dottur Sigriks En þessi ueizla stenðr .íx. daga oc œycr nockuat huern dag . at meira er ꝩeítt en siðaʀa dag en þan sem aðr ꝩar . oc nu sætz fasolld oc þettleifr at riki þvi er att hofðu dœttr drusians konungs oc gerir Þiðrecr konungr þa baða hertoga en sealfr riðr han heim til bernar ꝩið aðra sína menn oc með honum hans kona Gudi-linð . oc er han kemr heím sitr hann nu i riki . Villcinus konungr sitr nu i riki a-getr af sigrsælld . oc rœysti . hann æignaz með rikinu
                  riki oc hernaði þat land er kallað ꝩar ꝩill-cinaland . en þat heitir nu suiðioð oc gautland oc allt sviakonungs uelldi skanœy , sealand , ivtland , vinland . oc oll þau riki er þar til hallda . sua viða stoð riki villcínus konungs sem land er ꝩið kentt oc þat er hattr frasagnar i þessaʀi sogu at af heiti ens fyrsta hofðingia tekr hans rik
                  riki nafn . oc su þioð er hann stiornar . Sua er þetta riki kallað villcinaland af nafni villcinus konungs oc villcinamenn su þioð er þar byɢir . allt þar til er œnnur þioð kemr til rikiss ivir þetta land . oc skip-taz þa af nyív nœfn . En er Villcinus konungr hævir styrt þessu riki um stund þa byr hann her sín oc riðr með otal ʀiddara oc annaʀa hermana ut i pulinaland . oc a þar margar orrostur . oc stor-ar bæði . þar kemr j gegn honum hertníð konungr er i þan tíma styrði ruczciland . oc mikit af griclandi oc ungæralandi . oc nalega allt austrriki hæuir han undir ser . oc hans broðir hirðir þeir æigv margar orrostur oc storar . Villcinus konungr fær jafnan sigr ꝩið rvzcínamenn . oc allt œyðir hann pulínaland . oc sl allt œyðir hann ut til hafs oll þioðlonð . oc þar æptir flytr hann her sinn oc vpp i ruziland oc vinnr þar margar storar borgir smalenzkiv oc pallteskív . oc aðr letti ʀiðr hann jnn i holm
                garð er hofuðstaðr er firir borgum hertnít konungs . þar ꝩar mikill bardagi aðr hertnit kœ-mi a . þar fell hans broðir hírðir oc mikill herr af ruzimonum . oc feolþi manz ꝩar tekin oc halldit til lausnar oc þar toc villcinus konungr sua mikit gull oc silfr oc margskonar gersimar . at alldrigi fyʀ hafði han slikan sigr fengít siðan er han heriaði fyrsta sínní . noc-korri stundu siðaʀ sættaz þeir konungarnir með þvi moti . at hertnit konungr skal haua sealfr sitt riki . en giallda skal han skatt villcino konungi sua vít sem hans land er . ꝩið þetta staðnar herr villcinamanna i . oc feʀ villcinus konungr heím i villcinalanð . Þess er æn getíð æitthvert sinn at villcinus konungr feʀ með her sinn i austrueg . oc er hans skip lagu ꝩið land ꝩar þat .í.hvert sínn at konungr sealfr ꝩar staddr a . oc farinn í æínn skog sua at hann ꝩar æinn samann oc ængi hans maðr með honum . oc þar hittir han æína konu . su ꝩar fœgr oc konungi rann hugr til hennar oc lægðz með hænni . en þetta ꝩar æcki ꜹnnur kona en þat sem kallað er sækona . en þat a æðli i sæ sem skrímsl en syniz a sem kona . oc er hans menn þeirer honum skylldu fyllgt haua míssa hans oc leita hans um skogin . oc næst kemr konungr til sinna manna oc sinna skipa . þa er byʀ oc sigla þeir i oc er þeir koma langt undan landi þa kemr upp hia konungs skipi hia lyptinguni kona oc tekr i skipstafnen . oc hælldr sua fast at skipet stendr kyrt . oc nu kemr konungi i huí gegna mun at þessa somu konu man hann haua funðit i hia sǽuarstrœndu . oc mællti til hænnar . lat oss fara ꝩara leið . oc ef þu att nockot ꝩið oss at tala . þa kom til mins lanðz oc man ec þar ꝩel fagna þer oc ꝩer siðan með mer i iuirlæti . oc nu lætr hon laust skipit oc feʀ aptr i . en konungr feʀ leið sina aptr til síns rikis . oc er hann hævir heima verit misseri þa kemr til hans kona .í. oc segir at hon feʀ með hans barn . oc hann kennir fullgiorla þessa konu oc lætr flytía ha-na til æins hus er hann a . oc er hon hævir dualz þar litla rið . ælr hon sueinbarn . oc er sa sueínn kallaðr ꝩaði . oc nu ꝩill hon æcki dueliaz þar lengr . oc huerfr a . oc ængi maðr ꝩeit huat af hænni ꝩarð siðan . oc þessi sueín er hann ælsk upp verðr sua mikill at hann er ri-si . oc bra þvi til hans moðærnis . at hann ꝩar æigi sem menzkir menn hann ꝩar illr ꝩiðrskiptis . oc firir þa sœc ꝩar hann oþockasæll . Oc hans faðir ann honum litið . oc þo gefr han honum .xí. bu j sviðioðu aðr en hann kandaz . konungr a annan ungan sa heitir Norðian han er mikill maðr firir ser . oc allra manna uænstr . oc stercastr harðr oc grimmuðigr . oc síngiarn af fe oc o-ꝩitr hia þvi sem hans frændr ꝩoru firir . oc firir þa sœc feck hann æcki lof sua mikit sem hans faðir . Nv fær Villcinus konungr sott oc aðr en hann andaz gefr hann riki oc konungdom Nordian sinum syni . tecr han nu ualld oc forræði iꝩir ollu villcinalandi . En er þat spyʀ hertnit konungr iruzilandi . þa mællti hann oc biðr sina menn lyða ser þa er hans mal mægv næma . ɢuð se lofaðr . er ek beið þessi tiðændi i minu hasæ-ti . þessi dagr er ek hœyrða sagðan dauða villcinus konungs . oc ꝩm þat ꝩil ek sveria at þo ec líua .íí. mannzalldra . at alldrigi skal ek skatt giallda villcinamonnum heðan ifra firir þvi at nu er lypt þvi oci af minum halsi er a lægit hinn riki Villcinus konungr . oc hœyri nu allir mínir menn mitt boð . oc allir ruzimenn spyri mín orð . at hverr maðr i riki sem sua gamal se at han ma riða hæst sinn oc bera skiollð sinn . eða þori at beriaz eða bregða sverði taki hann ꝩapn sin oc hæst . bui sic oc komi til mín . Nu skulu ꝩer hæfna ꝩar a villcina-menn . firir þvi at dauði villcinus konungs sleit isunðr grið ruzimanna oc villcinis menn
                  villcina monnum . en halldit hofu ꝩer ꝩara æiða . þa er ꝩer sœrum villcino konungi Litilli stunðu siðaʀ byr hertnit konungr reið sína ut af holmgarðe oc riðr norðr a til villcinalandz . oc til hans drifr herr vvigr bæðe ʀiddarar oc fotgœngumenn . oc er hann kemr i . þa brennir han oc ðrepr menn oc rænir . oc feʀ oddi og æɢiu allt þat land . þar til er hann fínnr nordian konung með sinn her . þa ꝩerðr mikil orrosta oc long oc mikit mannfall . i huarratueɢiu líð . oc felr þo meira af villcínamonum firir þvi at nordian konungr hævir lið mínna . oc margir hava heima sætið . oc gerðu æigi ꝩeita honum . oc sua lꜹk þessi orrostu at Nordian konungr kom . a oc allir hans menn fara usigr . En hertnit konungr fær sigr oc rækr flotta .íí. daga . oc nu finnr Nordían konungr at hann a .í. kosti firir hondum annað hvart at flygia a or sínu ri-ki eða falla með usigri . oc firir þa soc gerir hann þat rað at han gengr a miskun hertnit konungs með alla þa menn er æptir erv hans hermanna . oc þa er hertnið konungr er a . oc ꝩilia menn taka ser grið af honum . þa kemr þar Nordian konungr goc gengr firir hertnið konung oc fellr til fota honum . oc ɢefr sic . oc sitt riki i ualld oc biðr ser miskunnar firir hans konungdom . En hertnið konungr suarar a lund . En rikí villcínus konungr brꜹt undir sec ꝩart riki . oc atti orrostur margar ꝩið oss . oc komum ꝩer a ꝩalld oc ꝩart riki sua sem nu eru þer a ꝩalldi . Nu firir þvi at ꝩer fengum grið af honum . þa skolum ꝩer nv þat launa yðr . En allt riki yðart skulu ꝩer æignaz at skottum oc at forraðu
                  forraðum . en skuluð sueria æiða . oc hallda sætt oc tryɢð . sua sem nu sægi þer upp a yðra . Oc þessi sætt er nu fest amæðal þeira hertnit konungs oc nordian konungs . Nu leɢr hertnit konungr ꝩndir sic allt villcínaland . oc aðr hann feʀ heím í riki sætr han Nor-ðian hofðingia yvir þat land . er ꝩer kollum suíþioð . oc a þessa lund stendr riki hertnit konungs langa stund . hann a .í. syni ꝩið sinni konu . heitir en ællri osangtrix . En en yngri Valldímar . En þriðia son a ꝩið frillu sínni sa heitir jlias . Nv er hertnit konungr orðin gamall oc þungfœr . þa setr ha
                  hann sínn son osangtrix hofðingia . oc gefr honum allt riki villcinamanna . oc konungsnafn . oc firir þes-su riki ræðr osangtrix langa æꝩi . oc hans undirkonungr er Nordian . Litilli stundu siðaʀ setr hertnit konungr sínn son hœfðingia yvir uti . en sa heitir jlias oc giefr honum jarlldom han er hœfðingi mikill . oc rikr kappi . Nv fær hertnit konungr sott . oc iþeiʀi sott heímtir hann til sín hina stœrstu hœfðingia oc ena ꝩitrustu menn . hann skipar allt riki sítt . oc sægir alla sina ætlan hue stanða skal æptir hans dauða . þa gefr hann konungsnafn Valldimar syní sínum . oc sætr hann konung yꝩir allt ruzciland oc pulinaland oc allar austrhalfvr rikiss sins . Litlu siðar andaz hertnit konungr með fullum ueg sínum . oc synir han
                  hans styra rikínu langa stunð . Nordian konungr a seolandi a .. æinn heitir ædgæir . annaʀ auentroð . þriði Viðolfr mittumstangi .íííí. aspilian . þeir ꝩoru risar allir at afli . oc æðli . oc þa er nordian konungr hævir fængit banasott . setr . Osangtrix konungr . aspilian son nordi
                  nordians konungs hœfðingia . oc gefr honum kon
                ungsnafn . hann er konungr ivir þvi riki sem aðr haf-ði faðir hans nordian Viðolf mittumstangi er sua mikill at hans œxl berr æigi lægra en hœfuð annaʀa risa . hann er oc stercari æinn en .í. brœðr hans . oc eru þeir þo ba-dir risar . oc sua er hann illr viðskiptis at ongu uetta þyrmir hann monnum eða kuikv-endum . aspilian konungr lętr sla iarn um hanns hals . oc ꝩm hans arma oc fottleɢi oc þar eru digrir iarnhlækcir oc lœng iarnfestr fylɢir . en edgeir oc auentroð se-tr han til at bera þa ena digru ianrnfesti . oc leiða Viðolf míttumstanga æptir ser oc alldri-gi skal hann lauss fara næma þa er beriaz skal . hann a æína íarnstœng haua oc sterca oc digra oc þar með uegr hann i . oc firir þat er hann kallaðr Vidolfr mittumstangi . að-geiʀ hæꝩir at ꝩapni .í. atgeir slegin af iarní sua þungan at æigi fa .xí. menn meira lypt . Osangtrix konungr . a þa konu er heitir íuliana hennar faðir ꝩar iran konungr af skorottan eða mittan þat er nu kallat ængland eða skotland . juliana drottning fær banasott . oc hennar bana harmaði huert barn . Milas
                  Milias het konungr er reð firir hunalandi i þann tima . er ꝩar allra konunga rikastr oc mikillatastr hann a æina dottur er heitir oða hon er allra kuenna friðazt . hennar hofðu bæðit enir stœrstu hœfðingiar oc konungar oc jarlar . konungr unni henni sua mikit at han matti alldrigi af henni sea oc œn-gum manni ꝩilldi hann hana gipta . þeím er bað . En er osangtrix konungr spyʀ þessi tiðænði af þessum konungi oc hans dottvr . þa sendi han ʀiddara sina .ví. alluel buna til milias konungs oc lætr gera bref með þeíma hætti . osangtrix konungr Villcinamanna sendir Queðiu konungi huna Milias enum rika . yður dottir oða er meoc lofað i ꝩaru landi firir fægrð oc kurteisi . oc sa-gt er oss af yðru ʀiki ꝩer . ꝩílíum biðia yðaʀar dottur oss til æiginkonu . oc nu senn oss þetta allt með goðum riddœrum oc allum ʀiddarabunaði oc með storum fegyrðlum oc fulum af ɢulli oc silfri oc œðrum gersímum . en ꝩer skulum ꝩeita ꝩinattu yðr i gegn ꝩið ꝩart ꝩandendi . þetta rað er sua algort af ꝩarri hendi at ef þer ꝩilit afrœkiaz oc uvirða ꝩart œrendi oc orðsendíngar . þa man þetta þrœytt ꝩerða með liðsfeolða ꝩar amili aðr en ꝩer hverfím fra þessu ęrendi . þessir riddara
                  riddarar riða sína leið þar til er þeir koma i hunaland . oc næst a milias konungs . oc syna honum bref . Osangtrix konungs oc þar með kueðiu . osangtrix . konungs . milias konungr tecr ꝩel ꝩið kueðiu osangtrix konungs . oc læ-tr læsa upp brefin oc ꝩill hœyra huat konungr villzinamanna mun vilia i hans ri-ki sa er alldrigi fyʀ vissi hann at fyʀ hæfði verit hans vín sva at hann víssi at þ-etta væri vinattuorðsenðingar . oc æcki ꝩar hann hans ovín sva at konungi þœtti þat liclekt at hann myndi girnaz ʀiki hans . en er milias konungr hœyrir læsit brefit oc huat er vndir ꝩar orðsending . osangtrix konungs . þa suarar hann a þessa lunð . Milias
                  Min dottir oða hævir upp fædz i hirð . oc er hon .xv. vetra gomul . hennar hafa beðit konungar af enum stœrstum londum . oc hertugar þeir er eru rikari en konungar oc mællti til þessa raðs með list oc kvrteisi oc syniuðum ꝩer þeím ꝩars mægis firir þvi at varla mattv ver af hení sea . enni fogru mœy oða sua ann ec henni mikit . En þessi konungr villcinamanna er sua stolz . oc sva rikr at han hyɢr mic mvnu gieva mina dottur helldr en ec muna vilia sea hans her . En þat skal han rœyna oc kallar sínn fehirði . at hann skal taka þessa sendimenn . oc kasta i oc segir at þar skolu þeir biða osangtrix konungs . herts A þessi tið koma til osangtrix konungs i uillzi-nalandi . .í. menn ungir oc hꜹfð
                  hꜹfðingiar hertnit oc hirðir hans broður
                  broðir synir jlias jarll
                  jarlls . af Greca broðursynir osangtrix konungs . þa er hertnít .xí. vetra gamal en hirðir .x. vetra . hertnit er allra manna friðast
                  friðastr . oc ꝩaskastr um alla luti . ængi ʀiddari i villzinalandi er hans noti i oc i ollum . ʀiddara.skap . hann setr osangtrix konungr hofðíngia innann hirðar . oc gaf honum jarllsnafn sem hafði faðir hans . oc mikit len i uillzinalandi . Nu spyʀ osangtrix konungr um riddara sína . er hann hæuir sentt i hunaland at þeím er kastað i . han heimtir a malstefnu hofuð . oc alla ena vitrostu menn oc spyʀ raðs hue hatta skal . oc sægir at hans ʀiddarar sítía i íarni i oc hversu vvegliga . milias konungr hæuir tecit hans œrendi . Nu læz han þess uera fusastr at samna her ut . fara sua i hunaland oc beriaz ꝩið milias konung . oc lezt þa myndu fa dottur hans . milias konungs . eða dœyia ælla . Mali konungs suarar æinn vitr maðr oc lætr þat vera vitrlegra at freista þessa mals enn framaʀ með orðsenðingum oc fegiofum . oc kallar . þess uan at milias konungi muni þessir þikcia haua fart
                  farit æigi með sua mikilli tign sem hann villdi oc vera ætti . osangtrix konungr tecr þat rað at senða aðra menn mycklu tignari oc fleiri saman oc með þeim mikit fe oc ꝩíngiafar . oc sea ef konungr ꝩill nockot æptir þvi hyɢia . oc ef þa fæz æigi sen-da þa onnur bref mikklu frecari en en fyʀi ꝩoru oc ꝩita ef hann ꝩili nokcot ꝩið þat lata sc-ipaz þetta mal . oc lycr aþa lund þessu mali . at sealfr konungr oc allir þeir sem a samþyckiaz her ꝩið oc sua er nu firirætlað . Nu kallar konungr til sin sin frænda hertnit oc sægir at hann vill han senda i hunaland a milias konungs . oc biðia hans dottur fyrstr
                  fyrst með fagrmæli oc fegiofum en siðan er þat stoðar æigi . sægia honum ꝩan hans oc ofri-dar ef han ꝩill æigi geipta
                  gipta mœyna . En jarll læz ꝩera buin at fara huert er konungr ꝩill . Nu le-tr konungr gera bref annat oc stenðr þat her a . Osangtrix konungr sendir orð ᴍilias konungi huna . þer hafít illa gort oc ꝩiðr tekit ꝩaru œrendi oc ordsending . þar mætti þer sua til haga at oss væri at ꝩegr oc sua yðr . þa haui þer gort oss skomm oc ꝩarum monum . en þverr yðra tign . þa er þer tokut ꝩara menn oc settuð i saklausa menn . Nu sendu ꝩer yðr ꝩarn frænda hertnit jarl oc aðra .xí. ʀiddara tiginborna menn . Nu gerit þat hans erendi at tak ut or myrkuadyflizv ꝩara menn oc fait honum oc þar með yðra dottur . þa sendi þer oss . til æiginkonu með ꝩeg-sæmð . En ef þer ꝩilit oss ꝩarna nockuers lutar þess er ꝩer beiðum yðr . þa kan vera at firir þat sama lati þer yðart ʀiki oc þar með lifit . Osangtrix konungr lætr bua ferð hertnit a hꝩeria leið er hann ma ꝩeglegast . oc með honum .xí. ʀiddarar með gulli oc silfri oc allzkonar gersímum oc konar margs storgiafir sendir han milias konungi . hertnit jarll riðr nu suðr i hunaland a milias konungs . oc kemr þar er konungr ꝩar þa er hann sitr um matborð . þeir biðia ser lofs til inngongu oc er þeím þat ꝩeitt hertnit . jarll heilsar konungi oc sægir at Osangtrix konungr ꝩillzina
                lanz hævir sentt honum Queðiu oc hann hæfr upp langa tolu oc sægir allt fra sinni ferð . oc hvert orendi hans ꝩar oc rœðir morgum fœgrum orðum vm þetta mal . En milias konungr tecr þunglega hans mali . þa tekr hertnit .í. purpurapell oc .í. borðker af gulli oc .. landtialld skorit af silki oc gullsaumat . oc sægir at osangtrix konungr villzcinamanna hævir þetta sennt honum at ꝩingiof . oc til þess at konungr lati þat ꝩera ærendi jarls er Osangtrix konungr ꝩill beiðaz . þa svarar milias konungr at æigi fa villcinamenn kœyppta hans dottur með fegiofum oc ambatir sinar vill han sua selia at taka fe firir . Nv tekr hertnit jarll bref oc inzsigli Osangtrix konungs oc synir milias konungi . En er konungr hæꝩir læsit brefit . oc þat les han sealfr oc mællti siðan reiðulega . Osangtrix konungr villzcinamanna hyɢr firir ser micla dul at han skal fa mina dottur eða mína ꝩínattu með heitum eða ofrmæli . firir þvi at ec toc hans .ví. ena bæztu ʀiddara oc kastaða ec i dyflizv . en nu skal þar kasta hertnit hans bro-ðursyni oc ollu hans forunœyti . oc sua kann ꝩera at Osangtrix konungr komi i dyflizu . þa er tekinn hertnit jarl oc allir hans menn oc settir j jarn . oc kastað i dyflizu . þessi tiðænd
                  tiðændi spyriaz viða um lond . oc þat spyʀ Osangtrix konungr at hans broðursonr liɢr nu ijarnum oc i dyflizu . þa sendir han boð vm allt sitt riki . oc biðr með ser fara hvern mann er sverði kann bregða . eða skiolld bera eða boga spenna . oc allz hævir hann .x. þvsundir ʀiddara oc .íí. þusunðir fotgongumanna þar er með honum aspilian konungr oc hans broðir auentroð oc aðgeiʀ oc en sterci viddolfr mit-t umstangi er ællztr ꝩar þeira broðra
                  brœðra . oc mestr firir ser . Nv er Osangtrix konungr er kominn með þenna enn mickla her i . þa skiptir osangtrix konungr naf-ni sínu oc kallar at hofðingi hersins heiti þiðrecr . hann feʀ friðsamlega með þenna her oc gera œngum manni meín . oc æcci ræna þeir oc eru þeim allt torg sett at kaupa allt þat er þeir þyrꝩa . þeir hítta milias konung . þa riðr þiðrekr konungr i borgina með her sinn . milias konungr h-æꝩir firir allmikit feolmenní . þa kueðr þiðrecr konungr ser inngongu i oc lez æiga sk-yllt ærendi ꝩið konung . oc er honum þat lœyft . þa er þiðrecr konungr er komínn firir hasæti milias konungs sægir hann sua sitið heilir . oc allir yðrir menn konungr svarar . Guð fagni yðr huert
                  huerr ert at nafni eða at ætt eða æðli . eða huar ꝩar tu fœddr eða hvert skall fara . hann suarar mít nafn er þiðrekr . ec em fœddr i villcinalandi ec ꝩar þar hertugi aðr en ec yrða osattr við Osangtrix konung . Nu hævir hann mik ræcit or sinu riki oc æigi ma ec þar ꝩera firir honum . Nu vil ec yðr biðia herra at þer takit ꝩið mer til mannz oc ollum ꝩarum monum oc ꝩilium ꝩer yðr þiona sua sem aðr hœ-fum ꝩer þionat Osangtrix konungi . oc þa fell þiðrer
                  þiðrecr a baðum fotum firir kniam milias konungs . þa suarar milias konungr þu goðr drengr mer liz sem þu mannt ꝩera rijkr maðr i þinu landi hui ꝩar æigi sattr ꝩið konung þin honum attu at þiona . far aptr þu i riki þitt oc sæzt ꝩið konung þinn . En firir þvi mællti konungr sva at hann þickiz æigi ꝩíta huerr sea er . þa fell þiðrekr til jarðar firir fotum milias konungi oc gaf sic i hans ꝩalld . oc bað hann taka ꝩið ser . þa suarar . konungr þer hafit flutt mikinn her i ꝩart . nu geriz þer ꝩarir menn kan ꝩera at æigi þioní þer sua ꝩel oc ꝩerðum ꝩer missattir oc tynum ꝩer þa ꝩarum her aðr en ꝩer faim rekið yðr fra mer . Nu mellti oða konungsdottir hui ꝩill æigi gipta mic þeim konungi er suar
                  sua rikr maðr er at þenna hœfðíngia rak or sinu landi og hyɢ at þessi mætti allt þitt land vinna með sínu suerði . ef hann vill lyppta orrostu i gegn yðr . oc æn ꝩill konungr æigi up taka þiðrec þar sem hann er firir fotum hans oc liɢr þar . oc æigi taka hann til mannz . ser . þa hœyra þetta sagt ʀ-isarnir . oc ꝩerdr vidolfr míttumstangi sua reiðr at nu ꝩill hann drepa milias konung . En aðrir .í. risar hallda honum . oc nu stigr hann baðum fotum allt til œcla i jorðena niðr . oc kallar hatt . herra hvi liɢr þv firir fotum Mílías konungs þu ertt mikclu gofgari maðr en hann . Œyðum ꝩer borg hans oc briotum oc forum ælldi yvir allt hans riki . tak þu dottur hans oc æig sem ambatt . Nu hœyrir þiðrecr kall ʀisans oc finnr at hann er reiðr . þa sendir hann ʀiddara ut oc m-ellti at risarnir skylldi binda han við borgarꝩeɢín oc sua gera þeir at þar ꝩar han bundin með storum jarnrækendum . bæði hænðr oc fotr
                  fœtr . Nu fell þiðrecr .íí. sinni til fota Milias konungi oc mællti firir Guðs sakir oc drengskapar þíns er somir at haua hverium hofðingia . oc firir konungdom þinn oc mandom ꝩeit mer frið oc mínum monum her i þínu landi . þui at ek ma æigi ꝩera í ꝩelldi firir osangtrix konungi enum rika . oc ef hann fær mic tekin . þa man ec skiott uppi han-ga . Nu suarar Milias konungr . statt upp maðr oc gack i . oc far i ꝩtt af mínu riki . þessi staðr er allr fullr af yðrum hermonum . Ecki ꝩílíum ꝩer utlænzkan her haua j uaru ʀiki . En ef þer gerit æigi sua . þa skulu ꝩið kueða ꝩarir luðrar . oc munu þa ꝩarir ʀiddarar herklæðaz oc reca yðr nauðga utt af staðinum . þetta orð hœyrir aspilian konungr oc ꝩarð sua reiðr at hans herra la firir fotum milias konungi . oc ɢekc inn i oc reiðir upp sinn neꝩa oc laust ꝩið œyra milio konungi sua at han fell þægar i . oc nu sprat upp osangtrix konungr oc bregðr sínu suerði oc allir þeir er inni uoru villzcinamenn . oc nu ꝩeit viðolfr mittumstangi at aspilian broðir hanns er reiðr orðin . þa brytr hann isundr alla iarnrecenðr þa er hann ꝩar bundín með oc þrifr sína jarnstong . oc lœypr um borgina jnnan oc drepr bæði karlla oc konur oc born oc fenuð
                  fenað oc allt þat er firir honum ꝩarð kvikt oc kallar hatt huar ert nu herra hertnit jarll . ver katr oc glaðr ec mann koma bratt at lœysa þic . hertnit jarll hœyrði kall ʀisans oc ꝩarð fegín . oc toku þeir at beriaz um i . oc þar ꝩar .í. ʀiddari sa heitir hermann . hann er sua stercr at hann fær upp brotit dyflizuna oc lau-pa þeir ut oc þangat sem þeir hœyra kallit . risans . oc allir saman villc
                inamenn drepa þeir otal manna . en Milus konungr kemz a flotta undan þa taka villcinamenn oða dottur ᴍilias konungs oc allt hans lausafe þat er i borgini ꝩar oc fœra hœfðingia villcinomanna þa mællti hann til hænnar . Nu þott faðir þinn villdi æigi geꝩa þic osangtrix konungi þa skal ec nu fœra þec mínum herra . oc kaupa mic sua i ꝩið han . oc fa sua ꝩingan hans . hon suarar hera
                  herra sua er nu komit varv raði at þer verðit nu at raða huart er þer ꝩilið gera vel eða illa . þa tec
                  tecr hofðínginn sko slegín af brendu silfri oc nu setr hann konungsdottur i kne ser . þa dregr han skoinn a hennar fot . oc ꝩar æigi ofmikil oc æigi oflitill . helldr ꝩar han sua sem han væri þar til gorr . þa dregr hann af skoin oc dregr a annan sa var slegín af rꜹðu gulli . oc dregr . þann a sama fot henni . oc ꝩill sea hversv sea sami henni . oc þessi ferr en halfv betr en enn fyʀi . oc nu strauc konungsdottir sinn leɢ oc mællti oc ser i loptit upp . Guð i hímnum nær skall vera mer sua i hugum at ek liꝩa þann dag at ec mæga sua stryku
                  strykua mínn fot i osang
                trix konungs . þa suarar konungr oc lo ŋv er þat i at Guð er þer sua hollr oc i at þu matt strykua þinn fot i hasæti Osangtrix konungs villcinalandz manna oc sua ꝩerðr hon ꝩor at þar er kominn osangtrix konungr sealfr . oc fagnar honum vel oc bliðlega . osangtrix konungr feʀ nu heím ꝩið sva buít oc hævir með ser konungsdottur . litlu siðaʀ sendir Osangtrix konungr menn a Milias konungs oc ꝩill nu sættaz ꝩið hann Milias konungr hævir gefit sinni dottur halft riki sitt . oc þeim manni er hennar fær . Nu vill osangtrix konungr hava oðam ser til æiginkonu . en æcki vill hann minnka riki mags sins Milus konungs . oc ꝩill honum upp ɢeua til forra
                  forraða meðan hann livir . en æptir ᴍilias konung vill hann taka allt rici með konu sinni oða . oc a þessa lund verða þeir satir konungarnir . Osangtrix konungr lætr gera bruðlaup virdulegt æpt
                  æptir þat ræðr Osangtrix konungr sinu ʀiki en ᴍilias konungr huna land
                  hunalandi . Osangtrix konungr a við sinni konu .i. dottur su heitir Erka hon ꝩar allra mœyia friðazt oc kurteisꜹzt vm alla luti . þa er konu ma bœta . Konungr heitir osið hann ræðr riki um frisland . han er rikr hofðingi oc mikill bæði at londum oc lausafe hann a .í. sonu . heitir en ællri ortnit en . en yngri attila hann er snem-ændis mikill oc stercr at afle goðr ʀiddari a milldr af fe vitr oc agiarn . of alla luti er han enn mesti kapsmaðr . þa er hann er .xí. vetra gamall þa setr osið hann hofðínngia yvir alla hofdingia . attila konungr riðr optlega vt með her sinn a milias konungs . oc ꝩið þat er milias konungr er œr uasi at alldri en hann a œngan son æptir at ueria hans . riki . þa gerir attila mikinn skada a hans riki . oc tecr margar borgir i i landi . a þessi tið fær milias konungr sott hættliga . þa heimtir hann til sin hofðingia sina oc rœðir firir þeím marga luti l-œyniliga . oc harmar nu þetta meoc er hann a œngan son at lata styra riki æptir sic . en hans dottir er nu gipt norðr i villcinaland oc hans magr osangtrix konungr er nu fearri at geta rikis sins . En herra attla
                  attila son osið konungs gengr nu meoc yvir hunland
                  hunaland oc firir þvi þikkizt hann sea at riki hunlandz mun ganga or hans ætt . oc þo villdi hann giarna at æignaðiz riki osangtrix . konungr . oc fengi varit firir attila . En af þessum harmi oc með þui at hann hævir mikla sott þa andaz Milus konungr hann er nu meoc harmaðr ꝩiða of hunaland firir þvi at han var friðsamr oc milldr af fe . oc hellt ꝩel log mæðan han reð hunalandi . En er þetta spyʀ attila son osið konungs . at nu er dauðr Milias konungr huna þa stefnir hann feolment þing oc lætr koma til sina vini . han talar nu langa tolu huersu uel honum hæuir gengit hernaðr ihunalandi oc huersu margar borgir hann hævir vnnit i hunalandi . af riki Milias konungs . oc um þat suerr han at alldregi kemr han fyʀ heím i foður sins a-dr en han hævir vvnnit allt hunaland . oc at hans rœðu ꝩar gorr mikill rocmr . oc langa stund dags ꝩar þat at allir lofoðu han firir sina mílldí oc rœysti . oc þat er han er ordin mikklv rikari en enír fyʀi hans frænðr hofðu verið . Nu er attila tecinn til konungs yvir herenn . oc gefa liðsmenn honum konungsnafn . En han suerr þeím i moti rett oc log . oc þvi heitr han ænn annat sínni at alldregi skal han koma fyʀ i riki fœður sins aðr en han hævir vnnit allt hunaland með sinu suerðí allt riki þat er att hæuir milias konungr . milias konungr hafði sinn hofuðstað þar er heitir uallterborg . En attila konungr setr sínn stað þar er heitir susam . su er nu kolluð susack han geriz en rikasti konungr . þar ꝩar langa rið usætti mikit imilli vi-llcínamanna . firir þui at . osangtrix konungr þyckiz att afa
                  hafa fengit þat riki er at hernaðe er atti hævir hans drottning oða . oc firir þat hennar faðir milias konungr . en attila konungr helldr þvi riki ollu er liɢr til hunalandz sua at osangtrix konungr fær huergi skatt af . Nu andaz osið konungr faðir attila konungs oc hans riki tecr þa en ællri son hans . ortníð oc er hann nu konungr ifrislandi han a æinn son sa heitir osit hann sendir hann til attila konungs oc er hann þar upp fœdðr . osit er allra manna drengilegastr oc ꝩasklegastr . han sætr attila konungr hofðingia ínnan hirðar yuir marga ʀiddara sina a þessa lund stanða rici langar stundir . Þat er æitt sinn at Attila konungr kallar til sinn sinn frænda osið . oc sægir at han vill senda hann norðr i uíllcínaland a osangtrix konungs . þeira ærenða at biðia dottur hans æcka
                  ærka til handa attila konungi oc til þeirar farar fær attila konungr annan hœfðingia sa var innan hirðar yuir ʀiddarum attila konungs sa heitir Roddolfr . oc þeim til fylðar fær attila konungr .xx. ʀiddara þa er ꝩaldir eru af hirð hans at kurteisi oc hœversku . oc huerr hæuir .í. sueína uelbuna . oc er nu þessi ferð buín allueɢliga firir allra luta sakir . osið oc roddolfr riða alla sina leið þar til er þeir koma i uillcinaland oc fersk þeím ꝩel . þeir hitta osangtrix konung j svjðioðu hann fagnar ꝩel sendimonnum utlenzkra konunga oc ꝩill vita œrendi þeira þo at attila konungr uæri hans oꝩín . osit sægir osangtrix konungi oll þeira œrendi oc sægir at Attila konungr ꝩill fa dottur han
                  hans erka . En þessu mali tecr osangtrix konungr æigi lett oc sægir at Attila konungr hævir rent hann sínu riki oc hann hæuir gorz mikill oꝩin uillcinamanna . en osangtrix konungr segir at sendimenn skulu ꝩera velkomnir . oc þa rið ꝩera er þeir vilia dualz haua . En er osið oc ʀodolfr sea at æcki man verða þeira ærendi . þa vilia þeir nu heím riða oc sua gera þeir . En er þeir riða heim . þa rœða þeir sín amillum at œngua kono hofðu þeir set iamvæna sem erca . oc þui nest berta hennar systir aðra dottur osangtrix konungs . Nu kemr osit oc roddolfr heim oc sægia attila konungi sina ferð . hver-su farit hæuir oc huersu osangtrix konungr tok seinlega hans œrendi . þvi
                  at at hann muni vilia gefa sína dottur Attila konungi . Nu sendir Attila konungr orð margreifa roðingeír . er ræðr firir borg þeir
                  þeiri er heitir bakalar . hann er mestr hofðingi i Attila konungs . En er margreifi kemr til susam a fund attila konungs . þa sægir attila konungr at hann vill senda hann norðr i villcinaland a osangtrix konungs at biðia dottur maðr var ec oc sua minn fadir . maðr var ec oc sua minn fadir . ec heiti Sigurdr oc hævi ec flyit mítt riki firir minum ouínum . Osangtrix konungr suarar þu ert hynskr at ætt oc þin vœxtr er þvi likastr sem þu mꝩnir ꝩera roddolfr . Attila konungs maðr er uan . .í. dag af oss sua mikinn skaða at hann drap a æínum uelli .d. manna . oc ef han mæ-tta ec hondum taka skylldi hann hanga firir minni borg . þa suarar Sigurðr alldregi ꝩar vel með okr attila konungi . Ec var maðr milias konungs oc atta ec mer .ííí. brœðr aðra . En attila konungr hængdi æín þeira en an-nan drap hann með suerdi oc en þriðia særði hann oc la sa ænn i sarum er ec reið i brœt . oc ueit ec æigi huart hann mun bana fa eða æigi . En æptir þat drap ec firir honum hundrat manna oc brenda ec hans bu .v. þa flyða ec af huna-landi . þa suarar . konungr þat ꝩar þinn drengskapr . oc haf firir Guðz l-ꜹn . oc ꝩer til ꝩar ꝩel-kominn . oc ef þtta
                þetta er satt er þu sægir . þa skal ec gefa þer jarlldom oc sua mikit riki sem þv villt sealfr . þa suarar Sigurðr herra her vil ec ꝩera nockora vetr i þinni hirð oc ef þinir menn eru við mic vel oc þicki mer her gott . þa vil ec þetta þeckiaz . þetta þikcir konungi vel mæ-llt oc vill sua vera lata . oc þar duelz hann .í. vetr oc a allri þessi stundu hævir han æcki mæ-llt við erca konungs dottur . þa kom til konungs æinn konungr utan af suaua-landi . sa feʀ at biðia erca dottur osangtrix konungs hann er rikr konungr . þessu mali fylgir meoc hertnit . jarll oc hirðir broðir hans . Norð-ungr er mikill þeira vín . osangtrix konungr tecr þessu mali vel ef þat er rað hans ðottur . oc lætr gera ueitzlu mikcla oc ueglíga mæðan norðungr konungr duelsk með honum . En erca konungsdottir sitr i æínum kastala . þar er alldregi skal til hennar karllmaðr koma oc ꝩar þar með henni .xl. tigina meyia . Nu mælir osangtrix konungr við Sigurð vín sinn . þu hæuir ueret i minu riki .í. uetr . þu ertt maðr vitr oc goðr ðr-engr trulyndr oc rett-orðr . ec ꝩill þic senða at hitta mina dottur erca i hennar kastala oc sæ-gia at Norðungr konungr biðr hennnar . oc rœða firir henni huersu hon vill taka hans mali . osangtrix konungr oc norðungr konungr sitia uti a borgar-vegginum þa er þetta er . Sigurðr geng
                gengr at konungs boði til konungsdottur . oc biðr ser upp luka kastalann . En er konungs-dottir veit at þetta er endimaðr
                sendimaðr hennar fœður . þa tecr hon vel við honum oc biðr han vel-komin . oc sægi
                spyr hvert œrendi han a þangat . oc ænn mæ-llti hon þu munt ꝩera vitr maðr oc listugr . Engi maðr hævir sa verið með mínum fæðr tuænna .xí. ma-naði er sua havi at fart
                farit sem þu er æcki uetta hævir forvitnaz næma nytt æitt . oc yðr er lofað oc alldregi . komttu a tal þessa rið er þu hæuir her verit . þa suarar Sigurðr . fru þat er æcki tit i uaru landi . at maðr fari a drottningar sinnar sið eða snema oc allðregi næma sealfr konungr lofi . oc æcki skulu utlenzcir menn tala við tignar meyiar . þa kurt nam ec i huna-landi . en firir þvi at sealfr konungr sendi mic til tals við yðr . oc skulum ꝩið tala lœynða luti Nv mællti erca til sinnar systur berta . gac ut af kastalanum oc allar þer oc skulu vit .í. her vera . oc skal hann sua sitt œrendi reca við mic . sigurðr suarar fru gongum ut i grasgarð-en oc er þat mycklu kurteisligra oc taulum þar ockra rœðu . þvi konungr sitr a borarueɢ
                borg-arueɢ . oc ma hann þa sea huat vit hofumz at . en þo ma ængi næma ockur orð . þa grunar ængi maðr huat utlænzkr maðr talar ꝩið konungs-dottur eða hvert mitt œrendi ꝩar hingat . Nu svarar erca vist ert kurteiss ʀiddari oc þu namt goða list a allðri . þa kallar erca a systur berta at hon taki .í. hœgendi oc leɢi ut i apalldrs-garðin . oc nu ganga þꜹ ut oc sætiaz undir .í. fagrt tre . En osangtrix konungr oc norðungr konungr sea huar þau sitia . nu eru allar mœygiar gengnar brot fra þeim . nu mællti Sigurð
                Sigifried fru nu skall hengat sea er ec tec ofan mínn hœtt . Ec sueik karlla ec sueik konur . ec sueik norðung konung . ec sueic Osangtrix konung oc ek hævi svikit þíc fru. Ec em eigi sigurðr helldr em ec hertugi Roðolfr . Attila konungs maðr . hann hævir mic sendan til þín at þu gerir sua vel firir þina kurteisi at lofir hann þinn herra . oc tac han þer til mannz . oc ꝩer hans iungfru . þa mann hann gefa þer sonu oc marga ʀiddara kurteisa . storar bor-gir mikit gull oc silfr . oc gullsaumaðan purpura skall draga oc allar þínar mœygiar oc fylgis-konur skulu uera tigínbornar oc dragillsaumat pell . rikir hertugar skulu hallda klæðum þínum en sealf skall uera drottning mest í verolldunni . Nu suarar erca af míc-lum moði oc reiði oc kallar . Mín sœta systir hœyr nu ærendi þessa mannz hann er æigi Sigurðr hellðr Rodðolfr hertugi Attila konungs maðr . oc hann sueíc míc oc hann sueic mninn foður . Gakc æptir mínum fæðr oc sæg honum þessi tiðænði . at hann skal skíot drepa firir þuí at han drap .v. manna firir mínum fæðr . oc firir þat sama skal hann nu skiott uppi hanga . þa súarar roðolf ger helldr sem ec bið far með mer . oc ꝩer kona attila konungs oc hans drottning . en en unga berta yður systir skal vera mín kona . þa suarar berta oc mællti ꝩið erca . fru þu ert konungs-barn oc skall æigi rœgía manen er hann kom a þitt ualld af trunaði þat er yður tign . lat han fara i brœt huert er hann vill . eða huat sagðir þu .í. sínn systir . erca sua at ec hœyrða huart æigi þetta . En helgi Guð i ueít mer þetta at ek verda drottning hunalandz . oc ðr-ottning attila konungs . mun þu nu þat sama . nu hæuir Guð ueitt þer þat er þu batt . Eigi ska-all rœgia ut-lenzkan mann . þu skalt vera drottning hunalandz en rikasta oc ek vil fara með þer . oc aðr en berta haui mællt sitt œrenði . þa vill ʀoddolfr upp standa oc ganga i þvi at hann hyɢr at erka muní segia fæðr sinum . Sva sem hon het . Nu kallar hon hœyr nu godr drengr ʀoðolfr oc huerf aptr oc far æigi i brot . Ec vil vera drottning attila konungs . en berta þín kona . oc ek fæ þer nu minn gullring at ueði at sua skal uera sem ek sægi þer . oc þetta ser nordungr konungr oc osangtrix konungr . at hon selldi honum æínn gullring . Nu ætla þeir at hon mun vilia æiga norðung konung . en hans ꝩar þo rœyndar æcki ꝩið getið . en þa geck sigurðr i þaðan oc for til kirk . Nu mællti Norðungr konungr goði vín sigurðr . huart hæ-vir þu af trunaði rækit mítt ærenndi . en ef þu hævir uel rækit oc fort til lycta fœrt þa skal ec þat launa þer . skall geraz mínn jarll oc man ec gefa þer mikit riki . þa svarar Sigvrðr herra af trunaði sægir hon mer þat at hon vill æigi taka mann a þessum .xii. manuðum . oc at festing þessa mals feck hon mer æínn gullring . se her nu herra gullringín þenna . en sua hialpi Guð mer at ec rac mítt ærendi sem ec kuna . oc æigi fæ ec þat nu betr ræcit . oc fair æinir hugða ec at þat muni betr reca oc diarflegar utlænzkr maðr oc firir iam-tiginlegum monum . Nu suarar norðungr konungr oc lez þess uilia gíarna biða ef adra .xí. mananaði skal lukazt vart œreŋdi . oc biðr Sigurð haua þar firir mickla þock sina ferd . oc af þeira tali . byr norðungr konungr ferð o sína oc heim til síns ríkís . Osangtrix konungr heímtir sigvrð til sín . sinn vín . oc er Sigurðr kemr firir konungs hasætí . þa mællti osangtrix konungr . goði ꝩín Sigurðr þu hævir nu verit ímínu riki .íí. uetr . oc nu hæui ek þat roy-nt at þu ertt kurteiss riddari . oc þu mant vera rikr maðr i landi at ætt . oc nu vil ec ge-fa þer nockot riki . þu skallt vera mínn hirðstori
                hirðstiori oc riða með minn her oc ꝩeria mitt land . Nu suar-ar sigurðr æigi fæ ec golldit attila konungi er hann drap mina brœðr . oc han rak mic fra minu riki . en ungi minn broðir alibrandr ꝩar særðr hann er nu heill oc ꝩil ec hann sœkia herra oc skal hann geraz þaʀ þionostu-maðr . hann er mycklu vaskari maðr en ec em oc bettri ʀiddari . han er yðr som-iligr at þiona . þa suarar Osangtrix konungr oc þikcir þat vel fallið at hann fari æptir sínum bro-ður . oc komi þeir baðir oc geriz hans menn . oc æptir þat riðr ʀoddolfr i oc allt þar til er hann kemr aþann skog . er hans ridðarar eru oc hava þeir sic vel halldit siðan er þeir skilðuz . hann þeir riða þa leið alla er liɢr til villcina-landz a osangtrix konungs Nu gengr sigurðr firir konungs hasæti oc lytr honum oc kueðr hann vegliga . en konungr heilsar vel sigurði sinum vinn
                vin . oc spyʀ hann hue fariz havi . En hann suarar her er nu komin en ungi alibrandr broðir min oc skall sea hversu fridr maðr hann er . Osangtrix konungr fagnar vel baðum þeim oc sægir at hann skal gera hvarntueɢia þeira mikinn hofdíngia i sinu r-ici . en er þeir hava þar dualz .vij. daga . eptir um kuelldit þa er konungr er sofa farinn ganga þeir sigurðr oc alibrandr til sinna hæsta . oc haua aðr tekit sin uapn oc sitt fe allt oc riða nu til kastala erka . drottningar oc þa er þeir koma firir kastalan þa kemr i gegn þeim erca drottning oc hennar systir berta oc ꝩilía nu fara brot með þeim þau riða þa nott sem mest mæga oc bæði riða þau netr oc daga sem þau mæga mest . oc hestar þola . Nu er osangtrix konungr verðr varr at hann er svikinn þa letr hann bua alla riddara sina oc sealfan sic oc riðr æptir þeim sem mest ma hann bæði nætr oc ðaga . oc nu fara hvarirtveggi sem mest mægv . en rodolfr hittir sina menn oc ꝩerða þeir honum fegnir meoc firir þvi at þeir þickiaz han aðr naliga ha-fa tapað . þeir riða nu a til hunalandz . en osangtrix konungr riðr æptir þeim með sinn her . oc nu kemr hann sua nær þeim at Rodolfr oc hans menn sea at þeir fa æigi unðan komíz . at oc ri-da nu til æins kastala sa heitir marcsteín i falstr-skogi oc luca aptr kastalan æptir ser . Nu kemr osangtrix konungr at kastalanum með allan sinn her . oc setr þar um herbudir . en roddolfr hæuir sennt .í. menn i at sægia attila konungi huersu nu er komit hans ferð . oc þægar er þeir menn koma i a attila konungs . oc er hann hœyrír huersu roddolfr hæuir rækit hans ærendi . oc huersu þa er komit um hans rað . þa kallar hann þægar oc biðr fa ser sin uapn oc lætr blasa ollum sinum luðrum . oc sendir menn um allt sitt riki oc samnar samnaan her uuigum . oc riðr dag oc nott sestm mest ma hann þar til er hann kemr i falstr skog . en roddolfr oc osit haua . barz hvern ðag við osangtrix konung . oc drepit af þeim mikit lið . stundum utt riðit af kastalanum en stundum barz or ꝩigskorðum . oc aðr en attila konungr komi til . at veita þeim haua þeir latit .xl. manna en osangtrix konungr hæꝩir latit .c. manna . oc þessi kastali er sua stercr . at osangtrix konungr fær æcki at unnit . oc er hann fær neosn sanna at attila konungr er ner komin . með ouigian her þa tekr . han upp sinar herbudir oc riðr heím i riki . oc skiliaz at sua bunu en er Osangtrix konungr er a riðin með her sinn þa mællti rodolfr ꝩið sína menn at þeir skulu taka sin uapn oc sina hæsta oc skulu riða i gegn þeím attila konungi oc sua gera þeir oc hittaz þeir . Attila konungr a .í. uelli fo-grum . oc hæuir hann þa æigi mínna lið en .xx. þusundir ʀiddara . En ʀodolfr fær þar Attila konungi erka dottur Osangtrix konungs oc ꝩerðr þar mikill fagnaðar-fundr . þa uikr Attila konungr aptr með allan sínn her oc heím i susam oc litlu siðaʀ let hann gera bruðlaup ueglikt til erca . oc þa gipptir hann berta aðra dottur Osangtrix konungs rodol-fi hertuga sínum oc gefr honum mikit riki i þessi ueizla er gor með mikilli pryði oc mannfeolða oc allz-konar leikum oc fegiofum oc stendr su veizla .ví. daga . Nu ræðr Attila konungr sínu riki með sínní konu erca þꜹ æiga .í. sonu erp oc ortuín . heðan ifra er mikill ofriðr millum hunalandz . oc uíllcina-landz . oc margar orrostur a Attila konungr ꝩið Osangtrix konung villcina-manna oc uið ualldamar
                valldamar konung ruzi-manna oc haua ymsír betr . oc standa nu þessur riki a þa lund nockuara rið . Attila konungr af susa ꝩar bæði rikr oc feolmennr . oc ꝩann morg riki . han leɢr ꝩingan ꝩið erminrik konung er þa reð puli . þessir .í. konungar leɢia vingan sín a sua at . Attila konungr sendir erminrik konung
                konungi sínn frænda Osið með .xí. riddara . erminric konungr sendir i gegn Valltara af uaskasteini sínn systur-son með .xí. ʀiddara . þa ꝩar Valltari .iiij. uetra . þar dualdiz hann .vij. uetr . .í. uetrum siðaʀ kom þar en Valtari com til susa hilldigunðr dottir jlias jarls af greca oc ꝩar senð at gisling Attila konungi . þa ꝩar hon .ví. vetra gomul . þessir enir ungu menn unnuz mikit oc ꝩeit þat þo æigi attila konungr . þat er .í. dag at ꝩeízla rik er i grasgarði attila konungs oc danz rikr . oc þa hellt Vallari
                Valltari i honð hilldigundi . þau talaz ꝩið marga luti oc þat grunar ængi maðr . Nu mællti Valltari hue lengi skall vera ambatt erca drottningar oc ꝩæri bætr fallit at forír
                fœrir heim med oss . til mínna frænda . hon mællti herra æigi skall spotta mic þo at ec se æigi hia mínum frændum . Nu suarar Valltari . fru þu ertt dottir jlias jarls af greca oc þínn er fauður-broðir Osangtrix konungr villcina-manna oc annar i mikcla ruzi . en ec em systur-son ærminrix konungs af romaborg . oc annar er minn frændi þiðrecr konungr af bern oc hvi skal ec þiona Attila konungi . ger sua uel far heim með mer . oc sem ec em þer hollr sua se ɢuð mer hollr þa suarar hon . þægar ec ueit þinn vilia at sœnnu þa skall oc vita mic oc mínn uilia . þa ꝩar ec .ííí. uetra gomul er ec sa þíc et fyrsta sínni . oc unna ec þer þægar sua mikit at œngum lut i verolldu meira oc fara vil ec med þer þangat er þu villt . þa suarar Valltari ef sua er sem þu sægir þa kom þu a er sol rennr vpp til ens yzta borgar-liðs oc haf suá mikit gull með þer sem þu mat mest bera a anaʀi henndi þínní firir þui at þu ueíz allar fehirzlur erka drottníngar frænkonu þínnar . oc hon sægir sua vera skulu . oc nu verðr Attila konungr æcki ꝩarr ꝩið þetta rað fyʀ en Valltari hæuir ut riðit af susam . oc með honum hilldi-gunðr oc hofðu nu mikit fe i gulli . oc .í. riðu ut af borgini oc ængi ꝩar þeira sua godr vinr at þꜹ tryði til þessa at vita sina færð . oc nu ꝩerðr ꝩið varar
                varr Attila konungr at Valltari er brot ridínn oc hilldigundr oc nu biðr hann sína menn .xí. riða æptir þeim . hilldigundi oc Valltari
                Valltara oc skulut aptr haua fe þat allt er brot er tecit oc sua hafit Valltara . oc af þessum ꝩar .í. maðr hꜹgni son alldrian konungs oc nu rida þessir .xij. ʀiddarar æptir þeim skyndilega oc sea nu huarir annaʀa reið . Nu lœypr Valltari af sínum hæsti með mikilli kurteisi oc rœysti oc tekr ofan sina fru hillðigundi . oc þeira gersimar nu lœypr han a hest oc setr inn
                sinn hialm a hœfuð ser . oc snyr fram sinum glaðil nu mællti hilldigundr við sinn sœta lafavarð
                lafarð herra harmr er þat er þv skallt .i. beriaz við .xij. ʀiddara . rið hæl-dr aptr oc forða þinu liui . fru sægir hann grat æigi set hævi ec fyʀ hialma klofna skiol-ldu skipta bryníur sunðraðar . oc menn stœypaz af sinum hæstum hꜹfuð-lausa . oc allt þetta hæui ec gort minni henndi oc æcki er mer þetta ofrefli oc nv riðr han i moti þeim . verðr nv mikill bardagi . oc fyʀ er myrct af nott en lokit se viginu . En Valltari er nu saʀ míoc oc drepit hævir han nu .xí. ʀiddara en hœgni komz unðan . oc komz i skog en Valltari hittir nu sína fru . oc buaz þar um við skogin . Valltari slær þa ælld ꝩið tínnv oc gerir þar mikínn ælld oc þar ꝩið steikir hann .í. bœysti villigalltar . oc nu mataz þau siðan oc luka æigi fyʀ en allt er af beinunum . Nu snyr hœni
                hœgni or skogínum oc til ællzens er Valltari sat hia oc hyɢr at hann skal drepa han . oc bregðr nu suerði . hilldigunr mællti til Valltara vara þic her feʀ nu .í. af þinum ouínum . er þu bariz
                barðiz ꝩið i . oc nu tecr hann ꝩpp bœystið uilligalltarens er af uar etít oc kastar at hœgna . oc lystr sua míkit hoɢ at þægar fellr han til iarðar . oc kom a hans kinn sua at þægar rifnaði holldit oc ut sprac augat . oc nu stenðr han upp skiott a oc lœyp
                lœypr a hæst oc riðr við þetta heím til susam . oc sægir Attila konungi vm sina ferð . Valltari stigr nu a bac oc riða þau suðr um feall a ærminrix konungs oc sægir honum nu allt at sinum ferðum . oc þo fa þeir þiðrecr
                Attila konungr halldit sinu vinfengi með fegiofum er ærminrikr konungr gaf Attila konungi . J landi þvi er heitir bertangaland uar .i. konungr er heitir artus hann er mikill maðr firir ser oc er nu gamall orðin hann a .ij. sonu enn ællri heitir iron en enn yngri apollonius . artus konungr fær banasott . En æptir hans dauða kemr til rikis bertanga isungr konungr oc hans synir .xi. oc allir þeir sua mikclir kappar at uarla fenguz iafningiar þeira sem fyʀ er ritað . Jsungr konungr æignaz allt bertanga land með herna-ði en synir artus konungs flyia unðan með sina menn þeir fara viða um lond oc æigi fa þeir ser riki aðr en þeir koma i oc þar finna þeir Attila konung i er aðr hafði æigi mikklu æignaz hu-naland . han tecr ꝩið þeim baðum uel oc  þeira oc geraz þeir hans undir-menn . æptir þat ueitir Attila konungr þeim riki baðum jron setr hann jarll yuir brandina-borg . oc þat land er þar helldr til . Apollonium setr han jarll yuir tira skamt fra rin . oc gefr honum þar lonð apollonius var allra manna friðastr oc stercr maðr at afli . oc enn bæzti riddari . oc manna raustastr til ꝩígs . jron var oc ꝩæn maðr oc giorvilegr synum . stercr oc mikill atgervimaðr . hans kapp var þat mest at veiða dyr oc þar ᴍeð gerði hann mícít afrec optlega . i hans landi ꝩar .í. skogr er heitir ꝩalslœngu-skogr hann liɢr imilli oc uestra fraclandz er þa rð
                  reð firir solumon konungr er allra konunga ꝩar rikastr oc uaskast
                  uaskastr oc auðgastr at lausa-fe hans kona het herborg . þau attu æína dottur hon heitir sem hennar moðir herborg hon er allra meyia friðazt konungr unni henni mikit . margir konunga synir eða hertuga hofðu hennar beðit . En sua mikit ann henni salomon konungr at œngum ꝩill hann hana gipta . til þessar meyiar spyʀ hertugi apollonius . hann sendir sina menn i til salomons konungs at biðía hans dottur . til hanða ser . þessir ʀiddarar fara sem . jarllen hafði þeim boðit i til salomons konungs at biðia hans dottur . þeim er þar fagnað uel en œren-dum þeíʀa tekr hann seínlega . oc fara þeir heim ꝩið sua buít oc sægia apllonio
                  apollonio . honum licar illa þetta oc feʀ a jron sins broður oc sægir honum þetta mal allt huersu farit hæfir oc þat með at a œngum lut er honum þvilikr hugr sem at fa þessa mey . oc biðr han broður sinn stoða ser til oc ꝩill hellzt fa ser her oc fa sua konuna . jron jarll segir honum huersu rikr salomon konungr er . oc æcki fa þeir hans dottur með her sua er hann rikr oc feolmennr . þa mællti isolldo kona iron jarls er allra er friðaz oc vitrust oc bæzt at ser um alla . ec ꝩil raða þer rað apollonio . oc jron iarle . þer sulut
                  sculut æigi fara med her i þot sendit þangat mikcla kappa . oc þit set mi-cklar kempur . þa er salomon konungr mycklu rikari en þit baðir . oc mægu þit æcki stanða ꝩíð hans her . takit fa ʀiddara oc buít vegliga . oc rikit
                  riðit i fracka-ꝩelldi med fa ridðara a salumo-nis oc biðit at hann gefi apollono
                  apollonio sína dottur . með þui at þetta mal gangiz við þa er uel . en ef salomon konungr syniar konunnar þa vil ec gefa til æitt rað . eítt fingr-gull litit ꝩil ec gefa þer apollonius . þat gaf mínn faðir mínní moður með festar-fe i þessu gulli er æínn steinn oc þat er nattura steinsens oc hanns um-bunaðar . at ef karll-maðr dregr þetta fingur
                  fingrgull a konu . þa skal hon sua mikit unna honum at firir huet-uetna fram vill hon haua hann huart er þat er ꝩili frænða hennar eða æigi . jron jarll oc apollonius þakca Jsollde ꝩel sín heílræði . oc taka þetta rað . bua sic oc sína menn . fara alla leið i a salumons konungs . konungr tecr uel við þvilic-um er han haua heím-sott . oc byðr til sin morgum monum oc gerir ꝩeizlu mikkla . jron iarll oc hans brodir berr
                  bera upp sina roðu ef hann mundi vilia giptta sina dottur . Apollonio jarli . en salumon konungr neitar þessu oc uill æigi gippta sina æinga dottur apolonio jarli . firir þvi at hann er jarll en æigi konungr . þetta var þo talað marga daga . Apollonius jarll sa herborgu oc leiz forkunnar uel sem honum ꝩar sagt . oc nu er honum halfv meiri fyst a en fyʀ ef han mætti hana fa . hann talar firir henni sitt œrendi . en hon sægir at faðir henar ma uel raða firir henni slikt er hann vill . vill hon æigi neita þeim manni er konungi þickir sin somi at taka ser til mags . oc æigi uill hon oc þeim iata er konungr hævir adr neitað Apollonius suarar sua ma ꝩera at faðir þinn vili æigi gipta þic mer . en þu ert vist kurteis mær . oc mikit ann ec þer . og tecr nu fingr-gullit . oc dro a hennar fingr oc sægir at þetta vill hann gefa henni til iartegna sins uílía biðr hann hana ꝩera heila . hon biðr han vel fara . her æptir buæz
                  buaz jarlar i oc una illa sinni ferð . þa er Apollonius jarl kemr a sinn hest oc allir þeir þa mællti hann salomon konungr hævir gort vara ferð at ollu osomilea
                  osomilega . oc helldr suiꝩirðlega er honum þickir skom at gip-ta sina dottur oss . oc nu mætti sua til bera at ek fenga hans dottur með suivirðíng oc æn mætti sua vera at han
                  hans riki stœði litla rið i . salomon konungr hirðir allitt um þo at jarll hœti ho-num sœkum eða hernaði skiliaz at sua bunu fara jarllar heím . fru herborg hæuir fingr-gull er apollonius jarl gaf henni . oc siðan er hon fecc þat ann hon honum sua mikit at helldr vill hon með honum liva a en með feðr sinum heima um daga . þa er Apollonius reið af borginni oc han hafdi skilz fra salomon konungi . koma i gegn honum drottning oc iungfru herborg . oc ganga baðar þær oc kyssa jarl . iungfru herborg kysti apollonius . oc leɢr i . honum .í. æpli rautt sem bloð mikit oc fagrt . jarlln
                  jarllin reið um dagin oc lec með þessu æpli kastar i upp oc tekr er ofan kemr . oc æitt sinn tekr han sua hart ꝩið æplinu er at honum flo at æplið klofnar i luti han leɢr lutina i ser oc hyɢr at . han fjnnr inan i æplini
                  æplinu at þar er >.i>. bref . han toc brefit oc las . þat var i þssu
                  þessu brevi . at herborg iungfru sendir apollonio jarlli queðiu . hon uill þess sueria við ɢuð at ef apollonius ann henni . at hon mun unna honum halfu meira oc ef sua fær hann til hagat at koma lœynilega þa er hon sendir honum orð at hann
                  hon vill koma a henni
                  honum firir uttan uilia sins foður . oc æigi skal hann gera skaða a salomonis konungs jarll þickir nu nockoru betr en aðr . oc ænn lætr han firir ollum monum sem han uni jlla ꝩið sina ferð . duelsc heíma a isinni borg tira nockora hrið . jron jarll er i borg . oc uill buinn vera at heria ef hans broðir uill þat . apollonius jarll segir at þeir skulu biða æit misseri oc buaz ꝩið oc sua gera þeir . aðr en liðit se allt misseri þa er þat .i. kuelld i tira at þar kemr .i. maðr sua sem lodðari . hann kom til jarlls lœy-ní lega . oc feck honum .i. bref loynile
                  loynilega oc honum sendi þetta jungfru herborg sendir Queðiu apollonio jarli . salomon konungr er riðin or sinu riki til ueizlu j til ærminrix konungs . Nu skalltu taka þína ʀiddara .x. eða .xí. oc æigi fleiri oc riða sem huatast . oc þo lœynilega i þa ma ec sua til st-illa at ꝩit finniz
                  finnimz . þa er jarll hævir set þetta bref ꝩerðr han allcatr oc þægar at morní lætr han bua .x. ʀiddara oc reíð ut af borginni oc œngum manni sagði hann huert han vill riða . þeir riða mest með obygð oc skogum allt þar er sua ma riða oc optazt síð eða snema . oc um nætr til þess er þeir koma i fracka-velldi . þeir riða i hja borg þar nauckor r hrisskior r i þeím stað er fruan kuað a at þau skylldi hittaz . þeir hitta þar ængi mann firir ser stiga af hestunum . oc lœynaz þar i hris-kiorrunum . Nu þickiz jarllin æigi gita
                  uita hveriu gegnir er ængi maðr kemr til hanns . þeir dueliaz þar um nottína . at morni mællti jarllin at menn hans skulu þar biða en han vill fara æinn saman a neosn oc ꝩill ꝩita hvers hann verði viss . hann gengr þar til er hann kemr i æítt þorp lítít . oc i æínv husi finnr han æína konu . oc mællti til konunnar at hon skylldi fa honum hofuðducin oc sina skikciu en han gaf henni sitt fíngr-gull oc sína goða skikciu han toc hœfuðuc oc su-eipar um hœfut ser en kuenskikciu yuir sic . oc gengr til borgarennar helldr sið dags . oc þar er opit borgar-lið han snyr aþa holl er drottninginn atti . oc kom þar ín til kuenna oc konor sp-yria þær er firir ꝩaro huer er þessi kona en hon nefniz heppa . drottníng mínniz a at hon hævir hana farande ꝩif þat kollum ꝩer foru-konu . þessi hafði verit allra putna mest . hon ꝩar oc al-lra kuena mest sua at œngir karllar ꝩoru hæri oc þrecligri . firir þa soc nefndiz jarllenn hennar nafni margar meyiar mælltu ꝩið konuna oc henda ser gaman at . oc þotti ꝩera nyraðlekt er þessi kona ꝩar komin . fru Herborg feck
                  geck til hennar oc mællti ꝩið hana sem aðrar meyiar hatlega
                  katlega . seg nu huersv marga menn toc þu a æinni nott . þessi kona þottiz æigi kunna at suara kurteislega a sem somdi at suara s conungs-dottur oc toc ꝩpp yuir hœfut ser ollum fingrunum . þa lo konungs dottir oc allar meyiar . her þikciz fruínn uita huersu marga menn han . toc heiman með ser . en aðrar meyiar leia oc halla
                  hallda .x. menn toku hana a æinni nott . lítlu siðaʀ tok fruan æpli oc gaf huerri konu þeiri er inni ꝩar oc æigi ollum hafði hon gefit . oc kastar .í. æpli til forukonunar . hon toc æplit oc skar i sundr oc at at sem aðrar konur þær er inni ꝩoru . heri fan hon .í. bref ꝩafit saman . þickiz han nu skilia at fruen hæfir kennt hann . hann stendr upp oc gengr i . biðr konungs dottur ꝩera heila oc allar þær . drottning toc þa .í.. serk mikinn goðan oc æínn haufuð-duc . oc gaf henni . skiliaz þau at sua bunu . han less brefit þægar er han ma oc stendr þat i at fruan kemr til hans þa nott i þann stað sem mællt ꝩar millum þeira . jarll feʀ þa aptr til sinna manna oc dueliaz þar um nott um miðia nott hœyra þeir huar fara munu .í. menn oc annaʀ mællti þa er þeir koma framm at kiorr
                unum Ertu her firir mitt id leufasta líf . eða huat er með þer . þa suarar jarllen . her em ec með mínum sonum oc þa spratt jarll upp oc gec i moti henni . oc lagði hond sina yfir hals henni oc kysti hana þa kallar hann at ʀiddarar skvlu bua hæsta sem huatast . Nu er apollonius er komínn a sin með sína fru . oc allir ʀiddarar eru bunir þa mællti jarlen til konunnar er henni hafði þangat fylgt oc spyʀ hvat konu hon er . hon kuezt ꝩera .í. fatok kona af borginni þa toc jarllínn serkinn oc hofuduc er herborg gaf honum oc gaf konunni . hann feck henni .í. bref oc bað hanna fa drottningu oc þessi kona gerir sua . drottning ꝩerðr nu all-sorgfull oc ryɢ er hennar dottir er horfin . i þessu breui segir sua at herborg skal æigi ꝩera o-kat firir þa sœk . at hennar dottir er vel komin hon er i tira með apollonio jarli . Sua kemr upp allt þetta rað . jarlin feʀ nu heím oc œll þau saman . verða honum allir menn fegnir fyrst i oc hans brœðr jron . oc aullum þeim . apollonius jarll talar nu ꝩið sína fru oc sægir at han vill fa hennar . En hon biðr hann biða oc senda menn til salomons konungs . oc sæt-taz við hann . oc man þa ꝩerða þeira rað sœmilegra . jarllinn ꝩill æcki gera a aðra leið en hon vill . þa er salomon konungr spyʀ þessi tiðændi likar honum stor-illa . þa er fruan hæfir verit manað i . voru sendir menn a salomons . oc ꝩill apollonius jarll sættaz . ꝩið þessu mali tekr salomon konungr ꝩel oc gera stefnu huar þeir skulu finnaz oc sættaz . þa er aptr koma sendi-menn i tira hæfir jungfru tecit sot hættliga oc fam dogum siðaʀ andaz hon oc með þvi slitnar þeira sat-mal alla stund siðan ꝩar illa amillum þeira Apollonius jarls oc hans broður jrons jarls oc salomons konungs . Jron jarll af branðina--borg vei-ðir iafnan dyr með sínum hundum oc haucum . sua micit kapp hefir han til veiðanna at optt er hann i sko-gum .ví. netr eða .íx. nætr eða .xí. ðaga sua at æigi kemr han til sinnar borgar . oc ꝩiða riðr hann um œyði-mercr . þetta likar jsollde hans konu illa . er hann feʀ opt oꝩarlega . oc er skommum heima með henni en longum i brottu . þat er .i. sinn er jron jarll byr sic oc sina menn oc ꝩill nu ællta dyr oc sua lætr han bua ferð sina at a skal hann ꝩera .xí. daga . þetta hoyrði isollde kona hans hon mællti . herra jlla geri þat at keppaz ꝩið dyra-veiðar . eða riða uið fa menn um œyði-mercr . oc sua mikit sem þv leifir æptir þer þat er land þit oc menn þinir . þu riðr opt i morc er skamt ifra riða þinir oꝩinir salomon konungr oc hans menn . hann er æigi mínní ꝩeiði-maðr en þu . ver hællðr heíma oc get rikis þíns . þar ma standa mikill ofarnaðr af dyra-veiðinní . ef æigi lætr þv . þa suarar jron . fru þat er min en mesta skemtan at ꝩeiða dyr . oc þat nenni ec ꝩist æigi at firir-lata . æcki ræðumc ek salom
                on konung eða hans menn . oc æigi þicki mer verra at veiða i hans morc en sealfs míns . þau letta þessu tali oc ꝩerðr drotning allreið . þetta ꝩar um uetr oc ꝩar fallin nyr sneor . Snemma um morgínín . æptir stenðr jarll upp or sinni recku
                  reckiu oc gengr at snæða oc kal-lar til sín . ueiði-mennina . þa er jarlín ꝩar nystaðin or sæng sinni stenðr upp fruan . oc gengr ut af borgínni . skammt i-fra borginni stendr .í. lindi-tre fagrt . hon gengr undir treit . oc legr af ser oll klæðin . þa breiðir hon hendr sínar oc lætr fallaz ofan i sneoen sem hon er long . þa stendr hon upp oc feʀ i sin . hon ser i sneonum likneskiu sína oc allz merci sua sem kona hæfdi þar legit . hon gengr heím til borgar oc þar til er jarllin sat juir matborði . hon mælir hui snæði þer sua snemma herra huat vill nu gera . þa suarar jarllin . fru ec skal riða ut i skog at ueiða dyr sem mínn uandi er til þa mællti hon . hui uill æ riða ut a ueiði-morc . en veiða eigi þau dyr er her eru ꝩið hond sealfa . oc mattu þa riða heím at kuelldi . oc sofa i sæing þin
                  þinni . þa suarar jarllen æigi eru dyr her ꝩið borgína þau er framí se i at veiða . sma dyr laupa her þꜹ er ækci vil ec sla minum hundum til þeira . þa suarar jsollde . herra her laupa þau dyr hía seal-fri borg þinni er ꝩarla mattu sua ꝩiða riða i œyði mercr er þu muntt finna bettri ꝩeiði en þat ef þu fær þessi tecít . oc hit bæzta dyr af þessum ollum i er ec sægi þer fra . sa ec nu er ec ꝩar gengín ut af borginni . oc ef þu villt skiott ꝩið skipaz þa munntu æn fa tekit þat dyr ef þu ꝩillt veiða . æigi skalltu gera hesta þina sueituga firir þa sœc . oc æigi munntu spilla hundum þinum oc æín saman fær þu þat tecít ef þu villt . Vill æigi veiða þat . vist sægi ec þer at at þa veiðir þat annaʀ maðr . jarlin stenðr upp þegar . oc geck med henni utt af borgínni oc til linditresens . þa mællti drottning . herra se her nu huar þetta dyr man farit haua oc hyɢ at æf þu kennir huat dyra þetta man ꝩerit haua . jarlinn litr i sneoen oc ser stadín at kuenmaðr mun þar niðr hava lagz i þa mællti fruen herra . se ef þu munt set haua naœkcuat þetta dyr ꝩill æigi veiða þat þa veiðir þat annaʀ maðr þa mællti jarlin fru þetta dyr skal ueiða æng
                  ængi maðr næma ec . oc snœri aptr i borgina oc kallar til sinna manna at ofan skal taka þeira sœðla . oc binda hunda hans nu vil hann æigi utt riða . Jron jarll sitr nu heima i borg sinni allt misseri sua at alldregi kemr han i at ꝩeiða dýr . þat er æit kuelld at kemr til hirðar jron jarls .í. garð syn oc tecr þar nat-gisting . en jarllinn setr han firir sec oc spyʀ hann margra tiðænða . han spyʀ huar þessi maðr hæuir þa uerit aðr . garð synn segir . firir skommu hefi ec set tigna menn . salomon konung i með honum ꝩar ec allan uetr i yuirleti . þa suarar jarlin er salumon konungr mikill hofðíngi . huat hefir hann optazt til skemtanar . eða huat er hans iðn . hann er ꝩist goðr drengr oc dyrleɢr hof-dinngi hans skemtan er mest at ꝩeiða dyr . oc er hann allra ꝩeidi-manna mestr . oc þar með ꝩinnr hann mikit afrec iafnan . þa suarar iron jarll . huert ridr salumon konungr optaz at ꝩei-da dyr . þa suarar ɢarð-sueinn at hann riðr optazt aualslœngu-skog . oc ꝩiða annar staðar þar ꝩeiðir han flest . þa spyʀ jron jarll huat er dyra flest i þeím skogi er mest eru firir ser . þa suarar ɢarð-sveinn þar eru margskona
                  margskonar dyr hirtir oc birnir . oc þar er ꝩisundr æinn er allra dyra er mestr er menn muni set haua . oc faer menn þora honum i namunda at koma . þan visund a salono
                  salomon konungr i sinni morc . þa mællti iron jarll . riðr salumon konungr æcki til at veida visunden þa suarar ɢarð-sveinn . æcki vill han ueiða lata helldr geraz nu ungir visundar undir enum gamla oc erv orðnir nu .x. allz ꝩisndar
                  ꝩisundar . oc ængi er sua diarfr at þar þori at veiða . er salomon konungr a . þetta kuelld allt drecka þeir oc skemta ser oc feʀ garð-sueinnen brot of mor-ginen . en jarl ihugar þetta meoc . Men apollonius haua farit i skog at ꝩeiða dyr . oc þa er þeir riða um skogin finna þeir ser dyr dautð hiortu oc biornu . oc sea at hundum eru beittir . þeir riða aptr til borgar oc hitta nockora menn er byɢua ꝩið skogin oc spyria ʀiddarar ef þeir viti nockora menn sua diarfa hava verit at farit havi i aplonij . þorp karlarnir segia at meiri uan at þeir uítí huerir verit haua . oc þat munu ꝩerit haua menn salomons konungs . oc þyckiaz þeir æigi ꝩita hꝩart sealfr hann hæuir faret eða æigi . ʀiddarar riða heim til borgar tiro oc sægia aplonio jarli þat er þeir hafa fregit at salomon konungr j hævir spillt dyrum hans oc riðit i . Apollonio jarlle þickir þetta illa . han sendir menn oc bref til síns broður irons jarls oc let segia honum þessi tiððænði oc biðr hann koma til sin með sina hunda oc veiði-menn . oc apollonius jarll vill fara med h-onum at ꝩeiða dyr . þa er jron jarll hœyri
                  hœyrir sagt fra þessum tiðændum . kallar han hvar er nordian minn en bæzti ueiði-maðr . bui mina hunða skiott tak nu stapp minn en bæzta racka . oc tac stut han uil ec oc haua með mer . han vil ec hællðr en et bæzta œss . oc bracka . oc alla mina ena bæztu racka . tak nu oc losca er ec veit allra tika bæzta . oc rusca þu ert riddara uaskastr . jsollde drottning toc þa badum honðum um hals iron jarli oc mællti minn leufi herra ger sua vel ver heíma j þinni oc rið æcki ut at veiða dyr firir þessa soc . þa suarar jarlin frua ut ꝩerð ec nu at riða . þuiat mer hævir sentt orð minn broðir apollonius jarll oc ꝩill han veida dyr oc skulum ꝩit fara baðir . þa mællti hon gratandi . fæ ec þic æigi latt at ꝩeiða dyren rið með þinum æigín brœdr oc veið i landi oc far æigi i ualslœngu-skog at ꝩeiða dyr heit mer þvi . þa suara
                  suarar jron jarll ec ma vel fara iminn skog . at ꝩeiða dyr . En ef salomonn konungr hæuir riðit i míns broður þa ma ec þvi varla heita til fasta at æigi koma ec i hans land . þa mælir fruen kemr þv i val-slœngu-skog með þina hunda . þa ma þar ꝩerða mikill stormr ꝩið ꝩisund en mikkla . oc ꝩerðr salomon konungr ꝩarr at hans dyr eru beítt þa ma þar ꝩerda af mikil o-sætt . jron jarll kallar ʀiddara sína oc biðr þa bua sic sem huatlegast . jron jarll riðr nu ut af bran-dina-borg með sina hunda . oc þat er mællt i sogum at æigi mun getit ꝩera be-tri veiði-hunða en han atti .xij. ꝩoru enir bæztu hundar þeir er allir eru nefndir i þyðeskum kveðum en allz hafði hann með ser .lx. goðra ꝩeiði-hunda . han riðr nu með sína ueiði-hunda oc sina menn til moz við apollonius jarll brodur sinn oc allz hava þeir .lx. manna er þeir riða a . þeir riða fyrst i sinn skog er heitir ungara-skogr . oc ꝩeiða þar nockura daga oc steicia dyr til matar ser . æinn dag taca þeir sina hæsta oc riða þan dag allan . oc um nott æptir oc anan dag . oc allt þar til er þeir koma i val slœngu skog . þar sla þeir sinum hunðum oc beita þar martt dyr hiortu oc biornu oc hindr oc allz-konar dyr . oc eru þar marga ðaga . .i. dag hava þeir riðit ꝩiða um skoginn . oc ꝩeitt mœrg dyr . þeir koma a þar er laupit man hafa nockuers-konar ðyr . þessi spor eru mycklu meiri . en þeir hefði fyʀ seð . þeir lœypa hundum sinum at sporínu . oc þar riða þeir æptir sealfir . siðla um kuelldit sea þeir huar hundarnir laupa oc firir þeím morg dyr oc stor þar er visunðr æinn mikill . sua at ængi þeir
                  þeira hævir set iam
                mikit dyr oc jafn-ogurlegt . oc honum fylgia enir ungu sua at allz oro
                  ero .x. saman visundarnir jarllarnir laupa æptir dyrunum oc heita fast a sina hunða . dyren spilla þar morgum goðum hundum firir þeim . oc æigi at siðr komaz þav unðan næma .ííí. en mínztu hava þeir veitt . jarllarnir veiða j valslonguskogi allz .lx. dyra þeira er oll eru stor hiortu oc biornu með visundunum . oc hvert dyr er fellt er lata þeir liɢia sua at æcki haua þeir af næma þat er hunðar þeira eta . oc þat annat er sueínar þeira steicía þeir haua dualz i valslongu-skogi manað . þa mællti iron iarll ꝩið broður sin anpollonius . ver hofum her dualz lengi i salomons konungs . Nu er þat mitt rað at ꝩer snuím aptr ver hofum æcki lið við salomon konungi ef han spyʀ ferd ꝩara ꝩer hofum nu gort a hans ueidi-skog halfu meira slag en hann gerði oss . þa suarar apollonius jarll . uill nu heim riða i ꝩart riki þat þikci mer ꝩist illa ef ꝩer skol-um sua skiliaz ꝩið ꝩeiði-skog sal
                umons konungs at ꝩer hofum latit marga hunda firir þessum mikla visund i en dyret skal hava komiz undan . þa suarar jron jarll . brot skulu ꝩer nu sem skiotazt við sua buít . En sua ꝩerða ec heill at annat sinn skal ec sua riða a val-slonguskog at ec skal nær haua komit þessum visund oc æigi skal ec fyʀ letta en hann er ꝩeiddr . þeir taka nu skiot sina hesta oc at ollu bua þeir nu sina ferð . riða þeir nu heím ꝩið sua buit . oc eru nu allkatir . salomon konungr hœy-rir nu sœgð tiðændi or val-slongu-skogi þeir menn er farit haua um skogin haua þar fundit m-org dyr sum stor en sum sma oc sua þeir menn sem þar haua farit um skogin haua þar fun-dit mart dyrskin i gautunni firir ser at ængi ꝩissi þess skyn ne skil . Salomon konungi likar þetta all-illa oc þikcir ser gorr stor skaði . oc þar með suíuírding . hann kallar nu til sín ʀiddara sina oc oc biðr þa buaz at rida a oc sua gera þeir han riðr nu með .xl. manna oc feolða hvn-da i valslongu-skog han ser at þessi tiðændi munu sonn ꝩera er honum ꝩoru sœgð oc sua mi-kill feoldi mun ꝩeiðr vera dyrana i hans skog at ꝩarla man talt fa han ser oc mœrgar
                  margar ælldstoar . huersu skogren hævir verit hœɢuin . Salomon konungr duelsk litla rið iualslœngu-skog oc riðr norðr i ungaraskog þar gerir han sua mikit at dyraveiði at naliga er al-ꜹðn . orðin i þessum skog . Apollonius jarll hæuir senðan sin veiði-mann . Rolf biðr hann rida ut i ungaraskog . at veiða dyr oc með honum fa ʀiddara . sem hann ꝩar optlega ꝩanr at haua . þa er ʀidðar
                  ʀidðarar Apollonius jarlls riða um skogin oc fa æcki veitt þa koma þeir þar er þeir fina morg dyr firir ser dauð oc koma a mikcla þar er menn haua riðit . Rolfr riðr viða vm skogin . oc leitar æptir um mennína . hann riðr i æítt reoðr . oc ser firir ser marga menn oc marga hunda . En Rolfr er sva mikill rœysti-maðr at helldr ꝩill han tyna snu
                  sinu lifi en kuna æigi segia sínum herra er han kemr heím huerr honum hæuir skada gort oc suivirðing þa at veiða dyr i skogi firir vttan hans uilia . oc riðr diarflega i at þeim . oc hittir þar firir ser salomon konung af frackariki . þa mællti Rolfr . oc spyʀ hvi salomon konungr er þar kominn . en salomon konungr segir at hann ꝩill hefna sinnar svívirðingar . er Apollonius jarll oc hans broðir jron hau
                  haua riðit i hans skog oc ꝩeitt þar morg dyr . oc þau sum er konungr sealfr let frið haua firir ser oc sinum monnum er ꝩoru hans ꝩisundar . þa mællt
                  mællti Rolfr muni þer þora at biða ef ec rið heim oc segi ec apollonio jarlli . þa suara
                  suarar salomon konungr . Apollonius jarll villdi æigi biða var i val-slongu-skogi þa er han haf-di veitt þar dyr . Nu vilíu ver oc æcki her hans biða . en nu mattu vel bera honum þessur tiðændi at salomon konungr af franz hævir hæfnt sín er Apollonius jarll œyddi skog hans þott æigi haui hann hæfnt annars þess er han gerði . Salomon konungr lætr nu taca sína hes-ta oc ridr aptr i riki oc heꝩir her gøruan míkín skaða . oc alœydðan ner at dyrum oc brenðan þo viða skogin . Rolfr riðr nu heím oc sægir apollonio . jarlle . huers hann er ꝩarr orðinn at alœyddr er hans skogr at dyrum . oc þetta hævir salomon konungr gort af frac-ka-riki . oc hann hævir hítt konungin sealfan i skoginum . oc sægir Apollonio jarlle oll orð þau er Sal-umon konungr hafði mællt til hans . Nu sendir apollonius jarll orð sínum broður jron iarlle hann lætr oc sægia honum huat salomon konungr hævir gort . þa er þetta hœyrir jron jarll ꝩerðr hann meoc reiðr oc kallar til sínn nordian sinn veiði-mann . bidr hann nu taca alla sina hvnda oc kuezt sua nu ꝩið skolo skiliaz at han skal heíman vera .í. manuðr . Nu ꝩerdr isollde allogloð oc gretr sarlega . hon leɢr sinar baðar henðr of hals jron jarlle . oc mællti minn leuui herra rið æigi ut sua sem þu sægir uer helldr heíma . oc haf skemtan i þinni seing með mer . en rið æigi ꝩt at þinni dyra-ꝩeiði . þvi at þar mun illt af standa þer sealfum oc sua mer ef þu villt æigi lata leiðaz . þa suarar . jarlinn æcki ma ek en lata leiðaz . Enn verð ec vt at riða . at veiða dyr . þa mællti hans dottir isollde hon ꝩar þa .xí. uetra gœmul . herra þer mun illt af þessi dyra-veiði standa ef þv feʀ . vill æigi moður mínní ueíta þessa bœn at lata dueliaz þessa utreið . þa munttu ꝩilia ueíta mer . Þa mællti jron jarll æigi skall biðia þess at æigi riða ec at hefna
                  efna mina heitstren
                -ging . standi nu upp allir riddarar þeir er fara skolu oc verðum bvnir æcki mægu konur letía míc . þa mællt
                  mællti isollde hans dottir . þu þrœytir um ꝩeiði ꝩið salomon konung veiztu at hann er m-eiri maðr en þu . oc ef nu veiztu þat æcki þa fær þu nu þat rœynt aðr en locit se yðru við-ski-pti . Jron Jarll ridr nu ut af brandina-borg með marga ʀiddara oc hæuir með ser alla sina veiði-hunda oc riðr til tíra a sins broður . þa er han kemr i þa er apollonius jarll seucr oc er han æigi fœrr at riða með honum . En iron jarll uill æigi biða oc tecr af honum sua mar-ga ʀiddara sem han vill . nu riðr jron jarll ut a með .lx. ʀiddara . jron jarll riðr nu alla sina leið sua at æcki duelsk hann aðr hann kemr i valslonguskog . oc er hann kemr þar tekr han at uei-da dyr . oc huar . sem han kemr a dyra-spor . þa riðr han sua æptir at æcki dyr er þat firir honum at lif hafi huar sem þeir koma i . oc nu er þat æínn dag . at jron jarll riðr um skogin með sina hunda hann kemr a huar farit mun haua en mikcli visunðr . þa slęr han æptir sporinu morgum hundum hann riðr akaflega oc hundarnir fa hitt visundin sua ero þeir skiotir at þægar geta þeir hann farit . wisundurinn snyz ꝩið hundunum oc ꝩerr sic með hornumum hunðarnir sœkia at fast . en fyrsti kemr at nordian veiði-maðr æptir hundunum af ollum þeim ʀiddorum oc han hævir i .í. hunda ena bæztu jarlls stutt oc stapa . oc litlu siðar jron jarll oc hann hævir i bracca oc Porsa . þar nest kemr skenkiari jarllsens honum fylgia tikrnar rusca oc luska er undir eru alnir allir enir bæztu hundar jrons jarlls . oc huartueggi þeira er allra ueiði-hunda bæzr
                  bæztr . þa mællti jron jarll við drottsætan . sla nu lausum þinum hundum bracka oc porsa . oc latum til dyrsíns oc hann gerir sua . hundar laupa at dyrinu allgrimlega oc a sina lið h-varr . visundren ueivir hofdinu a hœgra veg ser oc stingr han hornunum undir bog bracka sua þægar stingr hann i gegnum hann oc kastar honum fra ser . oc nu snarar hann vinnstra veg ser til porsa oc stingr sua sinu hofði i sidu at hann ristir hann daudan af sínum hornum . þa kallar hann jarlin at skenkiarinn skal lausar lata tikrnar lusko oc rusko han gerir sua . þær laupa þægar at dyrinu . nu eru aðr farnir af enum bæztum hundum tueir þeir er baztir uoru . þær laupa nu at baðar senn . luska lœypr undir dyret . oc þrifr i kuíðen sua fast at dyret svignar við . dyret lœypr baðum sinum fæptrum fotum a lusko sua at i sundr gec ryɢren oc sua fær hun bana . Rusko lystr hann sinu hofði sua at þar af fær hon ba-na . n
                  nu lætr nordian lausan stutt oc stapa . er . bæztir uoru af aulum hundunum . stapi lœypr at dyrínu oc a halsin sua fast at hann tekr milli horna dyrinu . þar bitr hann allfast en dyrít skekr hann allfast með hœfðinu . oc um siðir kastar dyrit honum i upp sua langt at þa er han kemr a jorðina þa er huert beín brotið i honum . Nu vill stuttr v-pp laupa a hals dyrínu . en dyrit lystr hann með hofðínu . oc kastar honum a sva fam dogum siðaʀ andadiz han af þeiri sott . Nu staðnar herin oc fara þeir heím oc eru nu hœfðingialausir . Nordian ridr nu til brandinaborgar oc sægir nu jsollde oll sin œrendi oc synir henni rit jrons jarls . fru isollde tecr ꝩið honum fæginsamlega oc sægir at hon skal ꝩist æcki duelia at lœysa ut . jron jarl ef nockor fong eru a þvi . Nv sendir hon boð um allt sitt riki oc læɢr skatt a mann bæðe ungan oc gamlan hon dregr saman sua mikit fe at hon hæuir ladit æin uagn af gulli oc silfri oc goðum gersimum . hon feʀ nu a . Attila konungs oc sægir honum huat tít er oc biiðr hann stoða til með ser . Attila konungr suarar a lund at han vill ækci til stoða med fegiofum fyst at sinni með henni . En senda ꝩill han bref til salomon konungs at hann þeciz af jsolde þetta er hon byðr honum oc lati ut jron jarll . firir þa soc gerir attila konungr sua at Sa-lomon konungr ꝩar hans ꝩin . Antiocus konungr faðir salomon konungs hafðe fostraðan attila konung allt fra barnœsku . En salomon konungr oc attila konungr unnuz firir þvi mícit . oc firir þa soc heriaði salomon konungr alldrige i jrons jarlls eða apollonius hans broður . at þetta riki atti rœynðar attila konungr þott jarlarnir ꝩarðueitti . jsollde ferr nu alla sina leið þar til er hon kemr j frackariki til borgar salomon konungs . henni er þar ꝩel fagnat setr konungr hana hia drottningu sinni et fyrsta kuelld er jsollde kom til salomon konungs synir honn honum bref attila konungs oc stoð upp or sínu sæti . oc hneg
                hneig konungi oc mælltí sua . goði herra salomon konungr um langa leið sotta ec a fund með mikclum harm oc þo með morgum gersimum oc gulli oc silfri oc purpurapellum goðum hestum oc goðum herneskium oc margskonar kurteisum ʀiddorum . allt þetta fluttu ꝩer i riki oc ualld . hœyr nu herra .í. bœn huers ec bið lat ut mínn herra jron jarll oc tac allt þetta fe oc alla þessa lutí er ꝩer hofum flutt i riki . þa suarar salomon konungr þu ert vist kurteis kona far heim i riki oc haf með þer allt gull þitt oc silfr oc gersímar . En jron jarll hæuir sua mart illt gort i riki oc mer til suivir-ðingar at vel ma han þess nu giallda oc ꝩarlega ma ec hann þægar ut lata eða a fara . þa stenðr upp drottning salomon konungs oc gengr til hans oc leɢr sinar baðar henðr upp um hans hals . oc kyssir han oc mællti . Mínn leufí
                liufí herra oss hæuir heímsot dyrlig fru jsollde hon stendr nu firir yðrum kníam gratandi oc fær æigi sina bœn . ꝩeít mer nu oc henni sina bœn með orðsenðing ꝩars ens kersta vinar attila konungs þa mællti salomon konungr ꝩið sína riddara at þeir skulu fara ut i oc taca jarll oc leiða han ínn til sin . oc sua gera þeir ʀiddarar . þa er jron jarll stoð firir salomon konungi þa mællti konungr til fru isollde se þar nu jron jarll bonda þinn han ꝩílíum ꝩer nu senða aptr með yðr til sins herra Attila konungs uílíum ꝩer hann upp gefa firir sacir hans orðsendingar oc yðaʀar kur-teisi Nu stendr upp isollde oc gengr at jron jarlle oc leɢr upp badar sínar henðr of hals honum oc kyssir hann . oc ꝩerðr nu huart oðru allfegit . Nu þackar jsolde Salomon konungi ꝩel sinn uelgerning . Salomon konungr setr nu iron jarll i hia ser oc lætr sk-utilsueina sina þiona honum . dueliaz þeir þa nott En at morni stendr jron jar-ll firir salonon
                salomon konungi oc allir þeir ʀiddarar er heíman hofdum
                hofdu fylgt isollde . þa segir salomon konungr at hann ꝩill at jron jarll sueri honum þess æiða at æigi siðan skal han skheria i hans riki . jron jarll uinnr þess æið oc .xí. ʀiddarar með honum at þeir skulu nu uera sattir hedan jfra oc jron iarl skal æigi þessa hefna a salomon konungi er han ꝩar settr j . jron jarll oc fru isollde ge-fa Salomon konungi margar giafir aðr en þau fari i . Jron jarll feʀ nu heím i hunaland oc fyrst a attila konungs oc sægir honum hveria sætt salomon konungr hævir gort til hans orsendingar
                orðsendingar . segir nu jron jarll at han er komin a attila konungs oc spyʀ huat hann vill nu gera af honum . Attila konungr segir at jron jarll skal fara heím í riki sem aðr hafði hann haft . Jron jarll þackar nu attila konungi sina ꝩíngan þa er hann hævir lyst ꝩið han i ferð . oc skiliaz þeir nu goðir ꝩinir . Nu riðr jron jarll heim oc er nu í riki langa rið . oc æigi miklu siðaʀ tekr sott jsollðe kona jrons jarls . oc þessi sott leiðir hana til bana þetta þyckir jron jarli enn mesti skaði Attila konungr af susam skal fara til ueizlu til romaborgar suðr til ærminriks konungs með honum fara margir hans hœfðingíar . þa feʀ oc jron jarll af brandinaborg . oc haua allz .c. ʀiddara oc marga sueina . attila konungr hævir nu komit með sína menn suðr i aumlungaland . i þa borg er heitir fritila . oc gerir imoti þeim ꝩeizlu aki ꜹrlingatrausti broðir ærminriks konungs . þar er nu en dyrlegsta ꝩeizla . um kuelldit drecka þeir gott ꝩinn . bolfriana kona hertugans skenkir um kuelldit hon er allra kuenna friðaz honn skenkir tignum monum . hon ser þar með konungi æinn mann mikinn sa hæuir har sua micit oc fagrt sem barit gull bleict skeɢ oc biart andlit oc at ollu fagrt faugr ꜹgu hæfir hann oc hvita hond oc æigi er hans iafningi i samsæti . at fægrð þetta er jron jarll . af brandinaborg hon litr optlega til jrons jarls þa er henni þickir sem aðrir gai æigi at um at hugsa oc þo bliðlega . jron ser oc huersu fogr þessi kona er . hann gair litt at drecka um kuelldit . honm
                  honum fellr mikill hugr til konunnar sua at af þessu verðr hann seucr . allir menn ðrir
                  aðrir drecka oc eru katir . oc um siðir leɢiaz allir avðdrucknir
                  davðdrucknir niðr næma jron jarll oc bolfriana . þa talaz þau við sín amilli huat huaru þeira byr i ꝩið anat . jron jarll gefr bolfriana þat finn
                  fingrgull er att hafði hans broðir apollonius oc hann hafði gefit fru herborgu dottur salomon konungs . um morginen æptir feʀ attila konungr til ueizlu i . at þessi ueizlu er þidrec
                  þidrecr konungr af bern oc viga
                  viðga oc heimir þessu sinni leku þeir þettleifr danski oc ꝩalltari af uaskasteíní sem fyʀ ꝩar ritað . þa er attila konungr feʀ heím af veizlunni riðr han til ueizlu i með aca . hertuga . oc taka þar veizlu . en at þessi ueizlu gilldrar til jron jarll at tala ꝩið bolfriana . oc at skilnaði þeira tals binda þau sinn amillí með iarteinum at huart þeira skal oðru unna huart er þꜹ mæga finaz eða æigi . Attila konungr oc allir hans menn riða nu heím norðr i i riki . jron jarll feʀ oc heim i með sína menn hann riðr ænn optlega ut a skog at veiða dyr með sína hun-da . nockoru siðaʀ er þat jron jarll byr ferd sína oc með honum norðian hans ueíðimaðr oc noc-orir aðrir ʀiddarar . oc haua með ser marga hunða . Nu buaz þeir sua heíman sem þeir sky-li vera heíman .í. manudr . þeir rida nu langt i i œyðimercr . veiða dyr oc skemta ser . jarllinn riðr nu suðr i sua sem œydimercrnar ꝩinnaz þar til er allt koma þeir i ꜹml-lungaland iriki aka oc frittila . þa spyʀ jron jarl at ærminrikr konungr hævir buit ꝩeitzlu mikcla i oc þar til boðit þiðreki konungi af bern . oc hertugi aki skal þar oc til koma . þa sendir jron jarll æinn ʀiddara i sa ferr með hans brefi til bolfriana at jron jarll sendir henni orð heersv hversu þau skulu fínnaz þa er aki er heiman riðin . þessi ʀiddari ferr sem .í. loddari oc fær ser klæ-ði lodðara oc ferr sua i borgina þar er dryckia micil i hollinni fru bolfriana stendr oc skenkir hertuganum . oc þa er hon gengr i moti bordkerinu er skenkiarin heꝩir inn borit þa kemr til hennar senðimaðren oc fær henni brefit i . oc sægir henni iartegnir hon lætr brefit i pung oc mællti at jron jarll skylldi riða j þa er aki ꝩæri brot riðin um nott . ʀiddarinn hverfr brot or skyndilega . fru bolfriana tecr nu borðkerit oc skenkir hertuganum han tecr nu ꝩið kerinu oc drecr til bolfri
                ana oc mællti se herna fru . oc drecc til halfs ꝩið míc . hon tecr ꝩið skalenni oc dreccr af allt . þetta kuelld lætr hertuginn hana drec-ca til halfs ꝩið sic . oc aðr en letti ꝩar bolfriana druckin sva at hon sofnaði fast hertugin biðr ʀiddara sína taka upp bolfriana oc bera til reckiv oc sealfr ferr han þa at sofa . ʀiddarar leɢia bolfriana upp i hviluna með ollum sinum klæðum . þa biðr han riddarana fara at sof-a . oc standa .vi. kerti er brenna skulu at hofði oc at fotum hertuganum . þa er skosueínen hafði dregit af honum hans klæði . þa biðr han han brot ganga . han lycr fast hvrðena þa gengr han þangat sem hans fru ꝩar han tecr af henni hennar pung oc yr þat sem i ꝩar hann hittir þar i æitt bref hann recr þat isunðr oc less . her stendr þæ-tta a . jron jarll af brandinaborg sendir Qveðiu bolfriana sinni unnastu han er komin i þan skog er skamt er heðan ef aki hertugi riðr ut af sinu riki þan dag er a er . þa annat kuelld i skolu ꝩit finnaz ꝩið þan lunð er stenðr hia borginni mun hann þa dueliaz með yðr nockora rið . Með þvi at aka hertuga dueliz meiʀ sín bravtreið þa gerit mer þar um skyr orð oc mun ec þa þess biða með þeím er þu truir . hertugin brytr saman brefit sua sem aðr ꝩar oc lætr niðr i oc legz nidr i sína oc sefr . Nu er hertugin hæuir sofit lengi . þa stenðr han upp snem
                  snemma um morginin oc gengr þangat sem bolfriana sefr vecr hana vpp oc er en katasti ꝩið hana oc biðr hana standa upp með ser . vill hann nu riða sína leið . hann bað koma til sinn ʀiddara .xí. bað þa bua sic snema dag-sens . oc skal hann nu riða suðr til rumaborgar þeir buaz allir kurteislega með godum uapnum oc haua sína ena bæztu hesta . firir miðian dag riða þeir ut af borgínní frittila oc fra
                  fara leið sína allt þar til er þeir koma i skogin þeir riða nu allan dagin til nons þa mællti hertugi aki ꝩið sina menn . vist reið ec nu sneypilega ef ec skal æigi biða mins frænda þidrix konungs af bern oc riða með honum til ꝩeizlunnar . er þat illa funðit ef han kemr j fritila at ꝩer sem þa æigi heíma . Nu skal aptr uenda oc biða hans heíma snyr nu aptr hestunum
                  hestinum oc allir þeir oc er þeir koma aptr i þa riða þeir um rið . oc litlu æptir solarsetr þa sea þeir hvar riðr .í. maðr . firir honum renna .í. hunðar a sinni henði heꝩir hann hauc hann hævir fagran oc friðan skiollð oc markaðr a af gulli oc hunðr . þar kenir aki at ꝩera mun jron jarll af brandinaborg . oc kallar nu a sina menn at þeir skulu riða til oc drepa hann . þa bregðr aki sinu suerði oc allir ʀiddarar riða i gegn honum . jron jarll kenir nu þenna en fyrsta mann . sa hefer skiolld . oc amarkaðan leon af gulli at þetta er hertugi aki af frittilaborg er allra kappa ꝩar mestr oc berserkia . þeir finnaz ꝩið gotuna oc beriaz þegar . jron jarll ꝩerr sic ꝩel oc drengilega oc aðr en letti skilsk hann ꝩið sinn hest oc lætr sigaz til iarðarennar með morgum storum sarum hertugin aki riðr nu a ꝩið sina menn skilsk nu ꝩið jron jarll dꜹ-ðan . her
                tugi aki ridr nu til bus þes er han a ꝩið skogín oc tecr þar gisting um nottina . þetta sama kuelld kemr i frittilaborg þiðrecr konungr af bern ꝩið alla sína menn þar er þa ꝩið hanum ꝩiðga en sterci oc heimir þeir dueliaz þa nott i i goðum fagnaði i aka hertuga en um morginin æptir byz i brot þiðrec
                  þiðrecr konungr snemma með ollum sinum monnum allt þar til er þeir koma a . þar hitta þeir i got unni .i. mann dauðan firir ser . oc er þeir koma at fram sea þeir þar oc .í. hest með riddarasoðli . sea hestr bitr oc beʀ til þeira oc ꝩill æigi lata hœndla sic æptir sinn herra þar eru oc .í. hꝩnðar oc nollra þeir oc grenia . þeir vilia oc æigi a taka sin-vm herra þar ero oc haucar .í. itrenu uppi oc gialla hatt . þa mællti þiðrecr konungr at þeir skylldi ofan stiga oc vita hverr sea maðr muni vera er her liɢi þui at hann hævir kvrteislegan bunat oc han mun verit hava abburðarmaðr þvi vnna honum mikit hans hundar oc havkar oc hestr at þeir þickaz
                  þickiaz mikillar gersímí haua mist . þa er þeir mistu sins herra þeir stiga nu af baci oc taka upp mannin oc sea ef þeir mægi kenna . þa segir þidrecr konungr her er fallin dyrlegr drengr oc mikill hœfðingi jron jarll af brandinaborg huar þeir menn munu vera er han hava drepit tœkum nu oc buum vm lic hans þa taca þeir vpp stor treo i oc gera þar grof virðulega . taka nu jron jarll oc leɢia hann i með allan sinn herbunað . bera at griot oc ꝩiðu . oc gera um merkilega sua at kena mæ-gi hverr þar , liɢr . oc þa er þeir bua vm jron jarll . þa kemr þar aki hertugi at riðandi með sina menn han fagnar vel þiðreci konungi sinum frænda oc sægir at þeir munu riða allir saman til romaborgar . þa suarar þiðrecr konungr hertuganum at hann mun vita huerr drepit hæfir jron jarll af branðinaborg . En hertutin
                  hertugin segir at hann drap han oc hans menn . þa suarar þiðrecr konungr oc spyʀ hueria sœc gafttu honum er þu drapt sua goðan dreng sem ꝩar jron jarll . af brandinaborg . þa svarar aki han villdi veiða i tvifœtt dyr með velsamlegri flærð oc meðferð oc slogligri raðagerð beɢia þeira firir uttan mínn vilia . þiðrecr konungr oc með h honum aki hertugi hans frænði rida nu t alla sina leið til rumaborgar . Norðian oc með honum .íí. ʀiddarar þeim þickir jron jarll seinn aptr til sinn riða nu um kuelldit suðr a at leita hans . þa er þeir koma i þa er hann ꝩar drepin oc i þat reoðr er han var iarðaðr þa hœyra þeir at hundarnir nœllra yvir leiði jrons jarls . þa riðr nordian þar til oc kenir þar hunða jrons jarls oc hans hest oc hauka . þar sea þeir oc umbunad nockuers konar . Nu riða þeir þar til oc kenna þar sinn herra jron jarll dauðan með sín en storu sar þickiaz þeir nu sea at þetta man gort haua aki hertugi . taka þeir nu hestínn oc sua hundana oc sua et sama hꜹ-kana . dueliaz nu þar til i ꜹmlungalandi er þeir ꝩerða varir at þetta hævir gort aki hertugi or fritila . siðan riða þeir heím norðr i hunaland með þessi tidændi oc sægía attila konungi oc nu setr hann annan hertuga yvir brandinaborg at styra þvi riki er aðr hafdi haft jron jarll . Þau tiðændi verða a at andaz æinn greifi er heitir aki ꜹrlinga
                trausti . han a æptir .í. sonu ꝩið konu síni oc er huartuggi
                  huartueggi barn at alldri . heitir annar egard en annaʀ aki sem faðir hans hete
                  het . En þeira moðir het bolfriana hon ꝩar allra kuenna friðust . en gamli aki ꝩar samfeðri ꝩið erminric konung oc en rikasti maðr . Nu ferr þiðrecr konungr oc með honum .c. ʀiddara og viðga hans en goði vin oc falagi
                  felagi . oc riða al-la sina leið sua sem firir liɢr til þess er þeir koma i roma a ærminriks konungs oc nu berr hann vpp sitt ærendi . at hann vill biðia bolfriana af Drecanfil . til handa sinum enum bezta vín viðga . þessu mali tekr vel erminrikr konungr oc sægir ef viðga vill vera mer sva trur sem aðr ꝩar han þer . oc sua mikill minn vín þa vil ec gefa þer þessa konu oc þar með borgína oc skal hann þar vera yvir greifi . oc at raði þiðrex konungs oc erminriks konungs er nu þetta gort at Viðga gengr at æiga bolfriana oc er han greifi ærminriks konungs . En þiðrekr konungr ferr nu aptr i riki . Nv sitr erminrikr konungr i riki hann er yfirkonungr i rumaborg . oc vm morg onnur stor konungariki . oc til hans þiona oc luta allir konungar . oc hertugar firir sunnan feall . oc þo viða annars staðar oc er han mestr oc rikastr konunga i þan luta heims er heitir europa . þvi at sealfir keisarar raða nu mest ut um bolgaraland . oc ꝩm gricland . En riki erminriks konungs stenðr allt ut til seofar . þ-ess er heitir aðrimar . oc þat er æitt sinn at erminrikr konungr sendir raðgiava sinn sa heitir sifca . til þess staðar er heitir sarcasteinn hann skal þar skipa ollum konungs malum oc dœma log oc með honum margir ʀiddarar . oc er þetta fœr en vegligsta . oc nu feʀ sifka með ereindi sítt . allt sua sem honum hævir sagt erminrikr konungr . en heíma ꝩar kona hans er het odila . hon er allra kuenna friðust þeira er menn hafa set . oc þat bersc at sem aðr hæuir ætlat konungren at æin er stodd . odila i husi nockvrv oc fyʀ en hana varir kemr þar erminrikr konungr .í. saman lœynilega oc han segir henni at hann vill hava hennar vilia sem hann hæfir aðr firirætlat opp
                  oppt . En hon vill þat vist æigi oc þo þorir hon æigi annan veg vera lata en konungr vill oc han gerir sva sem hann hæfir aðr ætlað at hann a ꝩið hana oc aðr bryz hon við sva at j sunndur rifnuðu henar klæði oc fær hon harðleicit firir faaðra sœc . Nu gengr han a en hon annan veg . Nv kemr sifka heím oc hæfir vel rekit erenði oc gengr nu heím i garð oc i sín hus . oc hittir konu sina odilam . en er hon ser sifca stendr hon upp oc gengr i moti honum oc ꝩeinar ser oc grætr allsarlega . oc nu mællti sifka hvi grætr þv frv ec hugða attu munðir hellðr fagna er ec ꝩera heím komín en grata æigi . Nu suarar hon þat er langt at sægia hvi ec græt . En þvi velldr erminrikr konungr oc hans illzca þat var .í. sinn er þv vart i farinn er ec sat i litilli stofu oc saumaða ec þína silkiskyrtu . en þar kom erminrikr konungr . oc aðr hann fœri ðaðan i munttu al-dregi honum fa golldit með illu þa vsœmð er han gerði mer . oc sægir honum allt glœg-lega hversu fait
                  farit hævir . Nu suar
                  suarar sifka . ꝩer katt fru oc lat sem þetta havi æcki verit . en ek skal sua til haga at konungr skal þessa giallda með margskonar osœmð aðr en ec hætta . Nu gengr sifca til konungs oc lytr honum oc heilsar honum oc er allra glaðastr . En konungr tecr honum vel oc hava nu saman oll rað sem aðr . Þat er .í. sinn er þeir sitia a mal-
                stefnu erminrikr konungr oc sifka oc hans rað-giafar . Nu mællti sifka til konungs heʀa segir hann þu er
                  ert allra konunga rikastr oc mestr i uerollðu . oc allir konungar oc tignir menn luta yðr oc þiona til ydars rikiss með storum skitt
                  skatt
                   
                       
                    giofum um allar norðrhalfur heímsíns firir uttan þat er Osangþtrix konungr villcinalandz veitir þer œnga sœmð af sinu riki . oc þat harmar oss meoc þína ena kerstu víní oc er han æcki meiri maðr firir ser helldr en þeir er yðr þíona somilega . Oc þat rað vil ec gefa yðr at þer sendit yðarn son en ðren-gilega yðarn son friðrec otil hans oc bidia han veita hyðr skatt fyrst með ska en um siðir með þvi at þv mant gera her a honum oc bu du þu for hans sœmjlega . oc lat honum æigi fylgia marga menn þat er sendimannzz hattr at þeir skulu æigi vera margir menn saman . þetta likar konungi vel oc vill sua vera lata . oc Nu kallar hann sinn son friðrec oc sægir honum hversu hann skal haga sinni ferð oc hvert hans œrenði skal vera oc nu byr friðrecr sina ferð oc með honum .vi. ʀiddarar oc fara siðan allt til þess er þeir koma til borgar þeirar er heitir villcinaborg . þa borg þa borg a .í. jarll sa er maðr osangtrix konungs . Nu hefir Sifka sent mann firir loynilega oc þo skyndilea
                  skyndilega . oc nu koma sendimenn Sifka a fund jarllsens með þeir
                  þeiri ordsending . at þa er jarlin spyR ferð friðrex konungssonar skal han menn gera til at drep-pa han . oc er sa jarll frændi sifka . Nu er friðrekr kemr i þa kemr i gegn honum jarllín oc hans menn oc drepa þa alla .ví. oc lycr þar ævi friðrex . sva sem sifka hævir firir raðit . Nu er erminrikr konungr spyʀ þetta þa hyɢr han at þat skulu verit hava rað osangtrix konungs . oc hann hann muní þui raðit haua er han ꝩar beiddr skatz . Annat sinni ganga þeir a æinmæli oc malstefnu . erminric konungr oc sifka . oc nu mællti sifca þat grv-nar mic herra at þu munt haua fengit œngan skatt af ænglandi . oc þar af skyl-dir þu at visu skatt hafa . oc þat ueit ec ef þitt innzigli kemr þangat at ænglakonungr þor-ír æigi at neita þer skatt at ɢiallða . . oc þat væri nu mítt rað at þu sendir nu þin son regínballð oc með honum maga
                  marga ridda
                  riddara . oc mun honum vera frægðarfor mikil oc badum ycr konungr . oc þat rað vil ec gefa þer at hans ferð latir þu bua annars vegar en oðrum monum er tít þu skallt lata bua hanum skip firir þvi at þat er halfu minni fekostnaðr en halfv meiri rausn enda megu þa æigi ovinir hans suikia hann sem broður hans en ef hann fær skatt sem mic varir þa er þann skatt bettra at flytia askipum en at bera a oc þessi skipafor er mycklu auðsottari en þer man sagt uera . Þetta rað liz konungi ꝩel raðit . oc ꝩill sua uera lata . oc kallar til sinn sinn son reginballd . oc sægir honum huat han ætlaz firir . En han biðr foður sinn raða firir sinni ferð . oc lez mundu gera allt þat er hann villdi . Nu ferr reginballd þar sem skipin eru i æinni á . oc með honum sifka . oc hitta þar .íí. skip oc nu sægir reginballd at han vill haua et bæzta skip er þar se . Sifka segir at konungr ꝩill þat æigi lata . oc hann sealfr ꝩill þat haua ef han skal fara . oc ꝩisar honum til þess skips er ꝩerst ꝩar oc telr þo vera fullgott til æigi lengri ferðar . oc nu vill reginballd æigi fara næma hann havi gott skip . þa suarar sifca at þa mun hann haua firir reidi foður síns ef hann kemr sua aptr a fund at þu ract æigi hans œrendi . Nu ferr regínballd oc hævir et ꝩersta skíp oc er hann er komin skamt i haf þa fær hann veðr sua mikit at hans skip lœysir allt isunðr oc þar tyniz hann oc allir hans menn . Þat er æitt sinn at erminrikr konungr riðr ut a dyraveiði . oc með honum hans en yngsti son samson oc sifka hans raðgiafi . oc er sifka allokatr oc riðr þo með konungi iafnan . þa mællti konungr en goði sifka hvi ert sua ocatr . Sifka suarar herra segir hann mer þikcir þat mikil skomm er þinn sonn gerði er han villdi taka mina dottur nauðga en allra meyia er fægrst . En þess ꝩerðr alldrigi hefnt næma þu hefnir sealfr herra a nockora lund . oc nu uerðr konungr reiðr sinum syni samson ꝩar þessi frumvaxta oc æigi alvaxín hann er yngstr konungssona oc æfnilegastr . Nu riðr erminrikr konungr at salomoni
                  samsoni syni sinum oc gripr til hans af reiði mikilli oc sua i honum at han fell af hestínum oc konungs hestr lœypr ollum fotum a oc fær sueinen af þvi bana . oc nu riðr konungr heím oc þat sama kuelld spyʀ konungr at reginballdr son hans er druknaðr oc nu hævir hann latit alla sonu sina af raðum sifka oc er han nu allocatr . Nu er þat en .í. sinn at odila kona sifca gengr með sinar mœyiar til sinnar frouo drottningar arminrix
                  erminrix konungs oc sitia þer oc drecka allar saman gott vín oc eru katar . oc segir oðila drottningu mart fra egarð oc aka af aurlingalandi oc þat sægir odila með at egarð mundi uilia ef honn
                  hann mætti ækci þyrma drottningu oc segir at hon hafði henni þat ærendi boðit oc biðr hana varaz . En drottning reiðiz meoc oc þickir egarð haua mællt mickla skomm ꝩið síc . oc þa kemr þar erminrikr oc sitr oc dre-kr með þeím . Nu mællti odila nu er ꝩestanꝩeðr oc sunan oc fagrt skin oc heitt . oc stundvm smatt regn oc fagrt austan oc norðan huat kemr þaðan nema enn ungi egarð oc hans broðir aki . oc þa er þat er þa huert villidyr oc hvern
                  hverr skogarfugl oc furðu mikcla hrœsni gera þeir af ser . konungr þægir nu oc suarar œngu . Nv suarar drottning æigi er þat mikil furða at æigi hafi firir þeim grið dyr eða fuglar er hvert sinn er þeir koma her til var skulu æigi haua grið firir þeim varar þionostukonur ef þeir mægu raða . oc ænn þægir erminrikr konungr . oc at hyɢr han fullgíorla huat þær konur sægia oc þangat ꝩar gengin með konungi sa maðr er heitir fritila . oc er fostri egarz oc aka . oc ænn mæ mællti drottning . Nu eru þau orð borin at sonnu at sealfrar min a ec at geta firir þeím oc míc vilia þeir osœma ef þeir skulu raða . Nu suarar konungr af reiði mikíllí . ef æigi skal-l drottning hava grið af þeim þa skulu þeir æigi fa grið firir mer . oc þat ꝩil ec suería at æigi skal ec þar liɢia a aðra nott er ec em aðra adr enn ver skolum finnaz . oc sua hatt skolv þeir hanga at ængi maðr skal hanga hæra . oc Nu suarar fritila . nu mun þess giall-da egarð oc hans broðir aki at viðga er riðin a þiðrex konungs af bern oc ef hann væri heima fyʀ en hans stup synir
                  stiup synir væri hængdir myndi margr hialmr klofínn uera oc mundi þar fylgia hœfut oc mœrg brynia oc slitin . margr skiolldr veikr gorr . oc margs mannz son mundi sic aldrigi sea siðan . oc nu suarar konungr æcki m-ægu þeir neota þins ofrmælis þot ser þeira fostri hælldr skulu þeir nu hanga nockurv hæra . en ec hafða aðr ætlað . oc nu mællti fritila . mædan ec stend upp oc mín son skal ec æigi þat sea at þeir hangi a galga . oc nu gengr fritila til sins he-stz oc nu sem hardast ma han not oc dag þa riðr han . Nu lætr erminrikr konungr blasa sinum luðrum . oc stefnir til sin ollum riddœrum oc hæuir marga ʀiddara oc riðr til funðar egarz oc hans broður . oc er fritila kemr .í. dag at rin laupa þeir af hestum sínum oc a ana vt hava hestana með ser yꝩir ana . trelinnborg stenðr a rína backa
                  rínar backa oc nu ser egarz
                  egarð huar mennenir suíma oc kennir oc mællti egarð minn fostri fritila sv-ímr þar . oc æigi vill hann skips biða . oc þvi veit ec at allstor nauzsyn er til hans fara . oc nu er frítíla kemr yvir ana ganga þeir egard oc aki i gegn honum oc spyria hvi hann feʀ sua skyndilega . en hann suarar œrínn næuzsyn er til . erminrikr konungr er kominn a með sinn her oc ꝩill drepa ycr oc forðit ycr . nu suarar egarð ꝩer munum sættaz er ꝩer finnumz oc skolu ver æcki ræðaz varn fœðurbroður oc nu segir fritila þeim oll merci huaðan af þetta er . En þeir vilia æigi flyía oc senda boð æptir sinum monnum . oc nu draga þeir upp bru af dikinu oc vilia ꝩeria borgína . oc nu kemr erminrikr konungr með sinu liði til borgarennar . oc aðr hann riðr at borgini tecr hann sitt merki oc riðr han sem hardast ma hann at dikinu oc skytr merkisstongenne inn yuir dicít . Nu mællti egarð herra huat gefr þu oss at soc . firir hvi vill taka borg vara . þa mællti konungr huat sem ec gef ycr at soc þa skulu þit i þvi tre hannga i er ec finn hæst . Aki mel-lti aðr en ver latím uart lif þa skall oss dyrt kaupa oc lata margan dug-anða dreng . Nu skiota huarir a aðra um rið . Nu letr erminrikr konungr reisa va-lslœngur oc þar i lætr han leɢia elld . oc siðan letr hann slœngua i sva at allr logar kastalinn oc stadrenn . oc nu mællti fritila . oc biðr þa dœyia firir sœmð en æigi brenna her . Nu ganga þeir ut með .lx. manna nu beriaz þeir við ærminrik konung þar til er fallnir eru af erminrik konungi .cccc. . Nu verða þeir brœðr handteknir oc hengdir baðir oc er nu um þeira alldr sua sem sjfka hafði raðit . Nu feʀ erminrikr konungr heim . oc nu kemr Viðga aptr oc hittir nv sína borg brenða oc allt lausafe . oc konv sína finnr hann i æinum kotbœ . oc nu tecr Viðga alla sina menn . oc allt sitt fe oc ferr a fund þiðrex konungs til bernar oc segir honum sua buit . oc vill þíɢia hans rað hve með skal fara . þiðrekr konungr feʀ nu með Viðga a fund ermínrix konungs oc spyʀ han hveriv þetta gegnir . eða huart Viðga hæuir nockora soc til þess . en konungr sægir at æigi beʀ þat til oc Viðga er saclauss oc byðr honum til sín oc skal hann nv gera hans metnað æigi mínna en aðr . oc nu gefr han honum þa borg er rana heítir oc nu ræðr Viðga þeiʀi borg . Nv feʀ þidrecr konungr heím oc þickcir þat mikill harmr er erminrikr konungr er sua jllr sinum frændum . Nv er þat .i. sinn at erminrikr konungr kallar sifca a malstefnu . oc nu mællti Sifka við konung . herra sægir hann . nu liz mer sem þu munir verða at varaz þinn frænda þiðrec konung af bern mer liz sem hann mun bua yuir nockorum storraðum við yðr firi þvi at hann er otrur maðr oc en mesti kapsmaðr oc nv grunar mík huartt þu munt fa halldit þínum konungdomi eða æigi firi ofkappi hans oc nu munt verða við at buaz oc geta . hann hævir siðan er hann varð konungr mikit aukit sitt riki . i staðe . En hann minnkar þitt rici eða hueʀ hæuir skatt af aumlungalandi þan er han feck með sinu suerði er atti þinn faðir . þat er ængi næma þiðrecr konungr oc miðlar hann þer æcki af oc alldregi manntu fa meðan hann ræðr firir bern . konungr suarar þat er satt er nu mínniz þu a . þat land atti faðir mínn . oc æigi veitt ec at ec sea verr tilkominn en þidrekr konungr oc þat verð ec at visv fa . oc nu mællti Sifca . gerum nu þat rað at þu skallt senda Reínalld en meira . riddara . oc með honum .lx. riddara til aumlungalandz oc biðia þer senda skatt . en ef þat er sua gort þa er þat uel . en sa er ꝩið mælir sa er þinn sannr oꝩínr . huart sem þat er þiðrecr konungr eða annaʀ maðr . oc þetta rað likar kngi
                  konungi uel . oc ꝩill nu sua vera lata . Nu fara þessir sendimenn alla sina leið til þess er þeir ko-ma i aumlungaland . oc Nu stemna þeir þíng við lanzmenn oc beʀ Reinalld upp sitt erendi Nu suara landzmenn ver hofum skatt gefit aðr þiðreki konungi þann er uer attum . En nu með þuí at han vill uppgeꝩa skattinn ærminrik konungi þa verðr sua at veara en æigi uiliumm uer baðum þeim giallda skatt . Nu senda þeir orð þiðreci konungi at hann skal til koma oc hallda suorum fírír þa . oc lata segia honum huat tit er . Nu riðr kiðrecr
                  þiðrecr konungr ut af bern með .xí. ridðara oc . til þings . oc nu er hann kemr þar stenðr hann upp oc talar oc lycr sua sínu male at hann bað reinalld fara heim oc sægia erminric konungi at alldregi fær hann skatt af aumlungalande mæðan þiðrecr konungr er i . oc her a ofan skal hann haua mikkla oþœck firer þessa orðsending . Nu feʀ ʀeínalld a erminrix konungs oc segir honum sua buít . Sifka hœyrir þessi tiðændi . þa mællti sifca ja segir hann nu for sem mik grunaðe firir longu at þiðrecr konungr uill nu æigi vera minni maðr en þu . oc sua man uera ef þu varaz æígí meíʀ . Nu suarar ermin-rikr konungr male Sifca sua liz mer sem minn frænði þiðrecr konungr af bern hævir gort sua mikit kapp bæði við mic oc sua uið alla aðra huar sem hann hævír farit oc nu vill han iafnaz við mic . oc mitt riki oc þat skal honum sua ꝩerða golldit sem nu mægu þer hœya
                  hœyra . at fyʀ en han fai þ-vi aflat skal han hanga þa er ec veit oc hann hvarr ockar er rikari . þa mællti heímir Guð hialpi þiðreci konungi . en firir þui er þu spillir sua m-orgum þínum frændum oc . ættmonnum þa muntu þess giallda um sidir með allzkonar osœmð . þui at þessu oc ollu oðru velldr sifca . ja segir viðga þetta verði en mesta skom su er jafnan verði getið meðan verolld stendr erminrikr konungr . Nu gengr viðga þegar til sins hæstz oc riðr nu l allra mest nott oc dag sem han ma . En erminrikr konungr letr a somu stundu við kueða allra sína luðra oc letr kalla at allir hans menn skulu taka uapn sin oc hesta . oc er þessi herr er buín riðr hann nott oc dag sem allra mest ma hann . oc samnar at ser huerium manni er hann fær . oc stefnir með þenna her til bernar . Viðga kemr um miðia nott til bernar . oc eru aptr oll borgarlið . oc nu uerða uarðmenn uarir uið at maðr er kominn undir borgína oc spyria hueʀ þar se . Viðga nefnir síc oc biðr upp lata borgina . Nu ganga uarðmenn til borgarliðs en su-mir at sægia þiðreki konungi at Viðga er þar komínn hans felagi . En þe-gar er þiðrecr konungr hoyrir
                  hœyrir þetta stendr hann upp oc gengr i gegn honum oc þegar er þeir finnaz fagnar konungr honum uel oc bliðlega oc spyʀ hver tiðændi hann kann sægia . oc ænn spyʀ hann ef Viðga viti hui erminricr konungr heímtir skatt af mínu lanði . Vidga segir ec kann sægia þer ill tið-ændi oc mikil . oc þo sonn . Ef her biði þer dags þa man her koma erminric konungr með uuigian her . oc nu ert sua rœgðr firi honum at hann vi-ll drepa þic sem alla frændr sína . Nu gengr konungr i holl oc lætr blasa sinum luðrum oc stefnir til sin ollum sínum hofdingíum oc radgiofum oc riddorum oc segir huer tidændi Viðga hefir sagt . oc lycr a þessa lu-nd sinu male at nu munu oss uera .í. kostir geruír . sa er annaʀ at biða hans oc ueria sic sem bæzt oc mun erminrikr konungr lata marga dugan-di drengi . oc uer munum oc firi sakar ofreflis lata uart riki oc sua se-alfa oss aðr letti . Sa er annaʀ kostr at uer buum oss oc riðum i brottu oc leifum borgina . Guð ma raða ner uer fam hana . oc holldum uer þa monnum uarum oc líuí . oc er þat mítt rað ef þer vilít sem ec . Nu suararar
                  suarar hilldibrandr hans enn bæztí uín þat ueit Gud at nu uerðu uer at lata vart riki usœmilega ner sem uer fam þat . oc hueʀ þeira er nu uíll flyia . þiðrecr konungr hann skal nu upp standa oc bua sic sem tiðast firir þui at æcki er nu her lengr at tala undan skal nu riða at sin
                  sinni en uer mægum fa uart ef Guð uill . oc nu er þetta hæuir mellt hilldibra-ndr uerðr mikill romr um alla bern af konum oc bornum sumar grata sina menn sumar sonu sumar brœðr sumar feðr sumar ad-ra uíní sina goða . en i stað er mikit uapnabrac oc hestagnegivn er hueʀ riddari tecr sín uapn oc hest . oc er nu a þessi nott mikill grat
                  gratr oc veinan i . oc mikill stormr af luðrum oc opi . oc nu ero albunir allir til reiðar með uapnum oc ganga þeir allir í en-ar mestu konungshallir oc sitia þar oc talaz við . oc drecka uín um stund . Nu kemr riðandi at bern heimir þeirra falagi
                  felagi oc kann se-gia en sœmu tiðændi . at erminricr konungr mun æiga skammt þangat . oc hann hæuír .v. þusundir ridda
                  riddara oc otal annaʀa manna . En þiðrekr konungr hæuir .dccc. riddara . oc er þeir hœyra þessi tiðændi . þa sueʀ heímír þat við Guð at uist latum uer uart riki uið usœmð firir sakar erminrix konungs oc en ma hann fa af oss meira skaða en gagn aðr en uer skilium . þott hann taki bern oc allt aumlungaland . oc nu tekr hilldibrandr meistari merkisstong þiðrex konungs . oc biðr nu alla fylgia ser . En hann lez munu fyrir raða
                  riða . Nu laupa allir riddarar huerʀ a hest . Oc nu riðr firi hilldib-randr ut i oc snyr með mumdinu
                  mundinu . oc sua i erminrikr
                  erminriks konungr
                  ko-nungs . nu brenna þeir borgir oc kastala oc þorp oc bœi oc margan mann drepa þeír . oc aðr þeir riði norðr um feall . haua þeir brentt iriki erminrx
                  erminrix konungs .xí þusunðir þorpa oc bea oc kastala . oc nu riða þeir aptr Viðga oc heímír oc skiaz
                  skiliaz nu uið sína felaga allokatir oc fara a erminrix konungs heímír gengr nu a erminrix konungs með reiði mikilli oc mællti . þu erminrikr konungr hæfir mart illt gort a þínum frændum . friðrec oc reginballd sendir þu fyrst sealfr til dauða . oc en unga samson drap oc þina broðursonu egarð oc aka leztu hengia . oc her a ofan hæuir þu a recít or sinu riki þinn frænda þiðrec konung . oc þether oc ulfrað þinn systurson . oc en goða dreng hil-ldibrand . oc marga aðra goða ridðara suma drepit en suma brott recít . oc þessu ollu illu uelldr sifca en illraði . þa suarar sifca . þat sagða ec þer firir longu herra þa er þu drott heímí hengat oc ger-ðir hann sua stozsan
                  stolzsan at nu ofryrðir han sealfan þic oc þat veri fallit at tu letir han fara i sama skog oc hans faðir sat oc getti hann þínna hesta sem faðir hans . þa mællti heímír þat veit Guð ef nu hæfða ec her mítt et goða suerð naglring . þa skyllda ek sua drepa þic sem .í. hund . oc nu lystr hann til sifca með nefa sínum a hans uanga sua at þegar fell hann agolfit fram firir fœtr konungi oc or reota .v. tenn or hans hofði oc ækci veít hann til sín . oc nu m mællti erminrikr konungr standi upp allir minir menn oc taki hann oc hengi . oc nu g-engr heimir skyndilega i . þa er hann hœyrir orð konungs oc þar til sem uoru hans ꝩapn oc byr sic sem tiðast . Nu lœypr hann a hest rispa oc riðr ut at borgarliði . en æptir honum .lx. ʀiddara aluapnaðra . oc nu kemr at liðinu Viðga oc loypr
                  lœypr firir mítt liðit oc hæuir mímung i . oc nu þorir ængi þessi ʀiddari ut at riða . oc kemz heimir undan at sínni . oc riðr ut a . oc allt þar sem eru bu eða æi-gnir erminrics konungs eða sifca þa brenir hann oc drepr menn . oc æigi lettir hann fyʀ en hann hæuir brennt .d. bœa . oc nu liɢr hann uti a skogum . En sifca þorir alldrigi með færi menn at riða en .lx. ʀiddara . oc nu ottaz þeir ǽ heímí . Nv er at sægia fra þiðreci konungi at han riðr norðr vm feall oc ferr leið sina allt þar til er hann kemr i . þa er heitir baca-lar hon stendr við rinar
                  rin . þar ræðr firir mikill hofðingi margreifi Roðingeiʀ . oc nu er greifin hœyrir sagt at kominn er þiðrecr konungr af bern . skamt fra borginni hann lætr bua alla sína menn oc setr a hesta oc sealfr riðr hann ut af borginni oc kona hans gudelinda oc lætr hann skipa allt með klæðum oc allzkonar oc riða sua i gegn þiðreci konungi . oc nu er þeir fínnaz riðr at guðilinða at þiðreci konungi oc gefr honum merci af silki halft grœntt en halft rautt . oc m-arkat a allt með gulli oc ænn gefr hon honum æitt purpurapell þat er ængi maðr sa meiri gersímí . Nu gefr margreifi rodingeiʀ honum hesta . oc gull oc uapn oc goð klæðe . oc nockora goðgripi hverium þeira ʀiddara er með konungi ꝩoru . riðr nu þiðrecr konungr til borgarennar með margreifa Rodingeir oc sitr þar i enum bæzta fagnaði . Nu riðr þiðcr
                  þiðecr konungr oc með honum greifin til susam a Attila konungs . oc er attila konungr spyʀ at þidrecr konungr er þar kominn lætr hann bla
             sa ollum sínum luðrum oc bua alla sina riddara sem bezt ma hann oc ut letr hann bera oll sin merki oc riðr siðan i moti þiðreci konungi með mikilli pryðe oc drambi oc með honum hans kona erka drottn-ing oc með honum margir leikarar með allzkonar skemtanarlei-kum . oc nu er þeir finnaz fagnar huaʀ odrum uel . Nu riðr þiðrecr konungr með Attila konungi heím i . oc setr Attila konungr hann et nesta ser . oc ollum hans riddœrum skipar hann ueglega oc gerir hann nu mikcla ueizlu oc gofuglega boc byðr þiðreci konungi með ser at ꝩera sua lengi sem hann vill sealfr þoc þiɢia hans oll en bæztu fong þau er til se oc þetta boð þeckiz nu þiðrecr konungr . oc duelsk nu með attilla konungi langa rið . Attila konungr sægir nu aÞiðreci konungi huersu mikit uandreði osangtrix konungr villcinamanna hæuir gort honum langa rið bæði imanndrapum oc i landauðn . oc nu suar-ar Þiðrec
                  Þiðrecr konungr oc lez uilia at þess ueri hefnt meðan han skal uera i attila konungs oc æigi uilium uer nu . þat þola . oc æigi mycklu her æptir coma til attila konungs senðimenn með þeim tiðænðum . at osang-trix konungr er kominn með her mikin i riki oc brennir bygðir oc œyðir lanð hans oc heꝩír drepit marga menn . oc nu er þetta he-yrir attila konungr oc þiðrecr konungr . Nu suarar attila konungr . þat skulu vita allir mínír menn at nu skulu uer ꝩið buaz sem tidazt oc skulu uer ut riða oc ueria uart land . oc dugi nu hueʀ sem dr-engilegast . oc nu mælltí þidrecr konungr uið sína menn meistari hil-ldibrandr þu skallt taka mitt merki oc allir uarir men skulu nu uera bunir at ueita lið Attila konungi . oc a þessi stundu mun rœynt uerða huart aumlungar þora at ueita honum lið . Nu riðr Attila konungr ut af susam með sinn allan her . oc með honum þiðrecr konungr oc margreíui roðingeiʀ . oc allz hæuir hann .x. þusunðir riddara . oc þenn
                  þenna her flytia þeir i þann stað er heitir brandinaborg . en þa borg heuir aðr tecit osangtrix konungr oc drepit þar margan mann . attila konungr oc þeir sezt nu þar . Osangtrix konungr med allan sínn her er þar . oc nu er Osangtrix konungr spyrr at Attila konungr er þar nær komínn . byr han her sinn oc riðr ut i gegn Attila konungi . oc nu er þeír hittaz . oc eru huarir-tueggiu bunir til uigs . þar ma sea margan fagran hialm oc nyian skiolld . hvitar bryníur oc huss
                  huoss suerð . oc margan drengilegan riddara . Nu kallar . Osangtrix konungr huart Attila konungr er buínn oc hans heʀ at beríaz . oc nu kallar hann rað at hynír ueri sic drengilega . Nu heitr han a uillcínamenn at þeir skulu nu beriaz af kappi . oc nu flyi ængi fra honum . Nu suarar Þiðrcr
                  Þiðrecr konungr af bern oc mællti þu Osangtrix konungr m-unt skiott fínna at Attila konungr er nu albuín . En fyrst sku-lu þer mœta þui liði er aumlungar heita oc þar nest hunum oc weried yðr sua sem nu se her komnir þeir er socia munu ydart lif . oc enn mællti hann til sinna manna sœkit framm uel goðir drengir mic uentir at þeir muní fa bana . en uer sígr . oc ueitum ver uel lið et fyrsta sinn Attila konungi . Nu riðr framm hilldibranðr með merki þiðrex konungs oc hœggr a henðr . oc fellir víllcinamenn huea
                  huern a annan ofan . oc þegar æptir honum riðr þiðrecr konungr oc firir honum falla villcinamenn a tuèr liðar . oc ulfrað hans frændi fylgir honum alldrengilega . oc her æptir riðr framm hueʀ at oðrum aumlungalanz hers . oc firi þessi fylking falla uillcinamenn huar sem þeir koma fram oc hilldibrandr meistari beʀ merki þiðrex konungs sua lant
                  lanct framm i villcinamanna sua at allar fylkingar riða þeir i gegnum . oc þo snua þeir aptr a aðra . oc drepa uillcínamenn huern yuir annan . oc a þessa lund fara þeir þann dag allan oc nu ser osangtrix . konungr . oc riðr herðilega a hendr hunum . oc ðrepr margan mann . oc uerður
                  uerðr nu orrostan allmannskeð af huaʀatueggiu liði . Osantríx konungr riðr i enduerðri fylking oc ꝩeitir nu morgum manni skaða . oc nu riðr ulfraðr i egng
              gegn honum frænði þiðreks konungs með sína sueit oc æiga þeir allharða orrostu . oc aðr en letti fellr Osangtrix konungr . oc nu er konungr er fallín flyia uillcinamenn en hynir sœkia nu æptir oc drepa sua margan mann at fatt kemz undan oc heuir nu Attila konungr sigr oc þo latið aðr i orrostunni .v. riddarara
                  riddara . En þiðrecr ko-nungr hefir latit halft hunðrað af sinum monnum . Nu feʀ Attila konungr heím með sinn her oc hæuír nu frelst sitt riki fyrir uillcinamonnum . Nu taka uillcínamenn he-rtnít til konungs son Osangtrix konungs . EN er attila konungr hæfir hæima ꝩærit æigi lengi þa spyrr han þau tiðinde at ꝩalldemaʀ konungr af holmgarðe brodir Osantrix konungs er kominn i hunaland oc hæriar með almikinn hǽr . Oc nu er þat ǽinn dag at þiðrekr konungr stendr i hinum hæsta turn oc nu ser hann ꝩiða um hunaland hann ser mikinn reyk oc mikinn loga ꝩiða of landit . oc nu gengr hann til Attila konungs oc mælti . Stat upp herra oc bu þik oc allir þi-nir menn . Ek hæfi þat set at þæna dag man Valldemar konungr brænna mart þit bu oc marga fagra staðe oc mikinn skaða man hann gera a riki þino . oc ef þu ꝩillt æigi hann finna oc væria land þitt þa mun hann þo her koma oc skal þo bæriaz at þu ꝩilir æigi eða flyia ælligar . Ok nu stændr Attila konungr upp oc biðr blasa ollum luðrum . Oc nu riðr Attila konungr t af Susa með sinn hær . Oc nu hæfir Valldemaʀ konungr tækit æina rika borg af Attila konunge . oc i þæiri borg tok hann æinn goðan riddara Roðolf sendimann oc bindr hann . Oc nu hæfir hann drepit allz .x. manna . Oc hann hæfir brænt .x. þorpa oc .xv. kastala oc borgir oc tækit mikit fe oc menn . Oc nu er hann spyʀ at Attila konungr hæfir hær uꝩigian flýr hann undan oc aptr i riki . Nu færr Attila konungr með hær sinn oc hæfir nu samnat um allt sitt riki hærtogum oc græiꝩom oc rid-darom oc allzkonar hær . oc nu er hann er buinn færr hann i ruziland Oc ꝩill nu hæfna sin oc þægar er hann kom i ꝩilcinalannz oc ruzilandz hæriar hann oc brænnir allt þar sem hann færr oc gerir þæim mikinn skaða . þætta spyr Valldemar konungr huat Attila konungr hæfz at oc samnar ser liði um allt sit riki oc færr i gegn þæim oc hittaz í ꝩilcinalande oc hæfir Valldemar konungr þa miclu mæira lið . oc nu ætlaz þæir at bæriaz huarirtꝩæggio . Oc skipar Attila konungr huna hær oc sinu mærki i gegn merki ꝩaldemars konungs . En þiðrekr konungr sætr sitt mærki oc sina fylking i gegn mærki þiðreks sonar ꝩalldemars konungs . Oc nu riða þæir saman oc bæriaz allraustlega hvarer aðrum i gegn . Oc nu riðr þidrekr af bærn firir miðri sinni fylking oc hoggr ruzimenn a hvaratꝩæggio hlið ser . Oc nu riðr at honom þidrekr Valldemarsson oc bæriaz þæir nu tꝩæír sua at ængi maðr ꝩæitir nu hvarigum . Oc nu ꝩæitir hvarr oðrom stór hogg oc marg sar oc stór oc bæriaz af hino mæs-ta kappi oc ofstopa . Oc nu hæfir þidrekr af bærn hlotið .ix. sar en þiðrekr ꝩaldemarsson .v. sar . oc oll stór . Oc nu riðr þidrekr af bærn allra diarflegaz . oc æigi lettir hann aðr en hann hæfir tækit þiðrek valdemarsson oc siðan bundit . Oc nu hæyra þæir mikit hæróp oc þæss verða þæir ꝩarir at nu flyr Attila konungr með ollom huna hær . Oc nu kallar þidrekr af bærn hat oc grimlega . Allir minir menn snuit aptr oc bæriz . æigi ꝩil ek flyia at sua buno oc enn munut þer sigr fa ef þer ꝩilit duga yðr . Oc riðr nu fram harðlega oc hoggr a baðar hliðar oc allir hans menn fylgia honom drængilega . Oc nu hæfir attila konungr latið af sinu liði .v. manna oc flyr nu undan við sua til þæss er hann kæmr undan i hunaland . En þiðrekr af bærn bærsk nu allan þann dag . Oc nu hæfir hann latið af sinom mannom .cc. manna . En ꝩalldemar konungr hæfir allz latið mæiʀ en .xx. riddara . Oc nu sœkir þidrekr með alla sina menn þar til er ꝩærit hæfir æin borg forn oc var þa æydd . Oc i þa borg for þidrekr með sina menn . En um utan sitr Valldemar konungr oc hæfir mæiʀ enn .xí. þusundrat riddara . Oc hvern dag bærks
                  bærsk Þiðrekr konungr við þat mikla lið . oc dræpr af þæim fiolða liðs . oc gerir þæim mart illt annat . Oc nu er þiðrekr oc hans menn hafa ꝩista fatt . þa hæfir Þiðrekr konungr til gilldrat með niosnum at hann verðr ꝩarr at Valldemar konungr sitr yfir matborðe oc allr hans hæʀ . Oc nu lætr hann vapna .v. riddara oc lætr t ganga með sinum mærkiom halft þrið-ia hundrat riddara . Oc um annat borgarhlið lætr hann vt riða an-nat halft þriðia hundrat . finna æigi fyʀ ruzimenn en þæir koma tꝩæim megin at þæim oc nu œpa þæir hæróp mikit þæir þidrekr konungr oc bla-sa i alla luðra . Oc nu hyggr Valdemar konungr oc hans menn at þar se kominn Attila konungr með sina menn oc flyr nu undan með allan sinn hær oc nu dræpr Þiðrekr oc hans menn af honom mikit lið . Oc tækr þidrekr konungr þar ærna ꝩist . at hæʀ ꝩar kominn uꝩigr i ruziland þa fara þæir skyndilega oc sægia konunginom . þa lætr Valldemar konungr þæyta luðra sina oc byðr at allir menn skulo ꝩapnaz oc taka hæsta sina oc riða undan . Nu er Þiðrekr konungr ꝩerðr ꝩar þess at Valdemar konungr riðr undan . ganga þæir or borginni oc riða at þæim oc drepa af þæim manna . En þa er Þiðrekr konungr fæʀ aptr til borgarinar . þa mætir hann Attila konungi með mikinn hær . oc þa er þæir hittaz fagnar huaʀ þæira oðrom forkunnar ꝩæl . oc var Attila konungr fæginn er Þiðrekr konungr ꝩar hæill oc lífs . Oc ep-tir þat ganga þæir upp i borgarstadin . Nu mælti Margræifi Roðingæirr . Mikil harmr ꝩar þat at ꝩer mattum æigi fyrr koma at ꝩæita yðr lið sua nauðole-ga sem þer ꝩorot staddir . Þa mælti hildibrandr . Ek hæfi nu at alldri hundrað ꝩætra oc kom ek æigi i slika nauð fyrr sem her hofom ver haft fim manna oc sua hæfir at oss gengit sultr at ver hofom e-tið fim hæsta oc æinir lifa eptir af þæim er ver hofom hingat . Her eptir gengr Þiðrekr konungr þar til er var Þidrekr Valldemarssun . oc synir hann Attila konungi oc mælti her er Þiðrekr sonr Valldemars konungs er ek fecc tækit i En firir sa-kir okkars ꝩinfængis vil ek þer hann gefa oc mattu gera huart er þu ꝩilt at drepa hann eða lata hans faður læysa hann vt með gulli oc silfri oc storom borgum oc miklu riki . Nu mælti Attila konungr Nu gaftu mer þa giof er bætri þotti mer en skippund rauðs gullz oc haf firir mikla þauck oc vara ꝩinattu . Nu fara þæir Attila konungr oc Þiðrekr konungr hæim aptr i hu-naland oc er æki at sægia fyr af for þæira en þæir koma hæim . Þidrekr hæfir nu morg sár oc stor oc liggr nu i sarom . En þidreki Valldemarssyni ꝩar kastað i dyflizo oc var hann oc miok sárr . Þa er Attila konungr hafði hæima ꝩærit æitt misseri þa er þat æit sinni at hann vill riða at hæria . oc nu lætr hann þæyta ludra sina oc sen-dir boð sua ꝩitt sem hans riki ꝩar at allir menn skylldi til hans koma þæir er honom villdi lið ꝩæita oc þærði at bæriaz . Oc nu er Attila konungr buinn með allan sinn hær oc hæfir hann nu æigi minna hær en hun-draða riddara oc utal annara manna . En Þiðrekr er sua saʀ at æigi ma hann nu fara med Attila konungi at ꝩæita honom lið . Nu gengr Erka drot-ning a fund Attila konungs oc mælti . æinnar bæinar
                  bœnar ꝩil ek yðr biðia herra at þer takit út af dyflizo þiðrek Valldemarssun frænda minn oc læyfit honom at ek læcni hann oc græða hann at hæilo oc yrði sua ꝩæl at þit sættiz . Valldemar konungr oc þer . oc er þui þa bætr raðit at þiðrekr se æigi drepinn . Nu suarar Attila konungr . Þætta ma ek yðr æigi ꝩæita er þer biðit firir þui at ef hann verðr hæill meðan ek em brotto þa fa ek hans ꝩolld alldri siðan . Þa mælti Erka drotning . ef hann verðr hæill þa legg ek i ꝩæð mít hofut . En með þvi at hann se brot riðinn þa er þer komit hæim þa skalt hoggua mitt hofut af í læyfi . Nu ræiðiz Attila konungr mioc oc mælti . ꝩilt taka ut af dyflizo min hinn mæsta oꝩin Þiðrek Valldemarssun oc ꝩillt hann græða at hæilu . nu ef ek tapa honom oc riðr hann brot fra þer i ruziland þa er mer þat mæira at lata en Susát borg mina . firir þui at hans frændr maono hann læysa með morgom storborgum oc miclu riki hælldr enn þæir fa hann æigi . Nu bioðit þer fru yðart hofut at ꝩæði . dylst ækki i þui ef þu gefr upp Þiðrek Valldemarsson . at af skal hogga þitt hofut . oc ef hann ꝩerðr hæill þa fær þu æigi bannat honom at riða hæim . Nu lætr Erka drotning taka Þiðrek frænda sinn vt af dyflizo oc færa hann i turn oc lætr um hann bua al-ꝩægliga . oc sitr siolf yfir honom oc græðir hann . Nv fær Attila konungr með sitt lið langar læiðir um bygðir oc ubygðir þar til er hann kemr i pulinaland oc i ruziland þa hæriar hann oc brennir oc æyðir land Valldemars konungs . Nu er þar til at taka er Erka drotning er hverso hon græðir Þiðrek Valldemarsson fren-da sinn hon lætr hann fara i æína hina bæzto sæing oc færði honom hvern dag fra adrum margar dyrligar krasir oc gerði honom iam-nan kerlog . oc geddi hann margum gersimom . En hon let fara æi-na sina þionastukono til Þiðreks konungs af bærn at læcna hann oc kunni hon æigi sua ꝩæl læcning sem drotningin . hofðoz sár hans illa oc grœro sæint . oc gek af vandr þæfr . En þa er Þiðrekr Valdemars-son var hæill orðin þa tækr hann vopn sin . oc skuar sik með godom brynhosom oc stæypir yfir sik brynio . setr a hofoð ser hialm skygðan sem glǽr hvitan sem silfr harðan sem stal . þa mælti hann ꝩið hialminn . þu hinn harði hialmr sægir hann morg hogg oc stor hæfir þu þolat af Þiðreki konungi af bærn oc oll haugg þau er ek þa af honom galt ek honom æigi fœri oc æigi smœri oc hann liggr en i en ek em hæill oc ef þætta hæfði annaʀ maðr gert þa myndi ek dræpa hann . En hann er sua goðr drengr at æigi kem ek bana honom þvi at hann er nu u-ꝩigr . Nu skal ek ut riða af Susat oc alla mina læið til þess er ek kem hæim i ruziland . nu bannar mer æigi þat Attila konungr oc æigi Þiðrekr af bærn . oc ængi annarra . Oc nu er ꝩið þætta verðr vor Erka drotning at hann ætlar til brotfarar spyr hon Þiðrek frænda sinn . huat ætlar þu segir hon firir þer . Nu sægir Þiðrekr valldemarsson . Ek hæfi ꝩerit her i hunalandi allz til læingi oc ꝩil ek nu hæim fara i riki . Þa mælti Erka drotning . þu riðr heðan i brot með litlum drængskap oc launar mer sua þann vælgerning er ek hæfi gort ꝩið þik oc ek hæfi lagt i ꝩæð firir þik mitt hofut . En þu hirðir nu þat æigi þo at mer se banat ef þu kemz i . Nu mælti Þiðrekr . þu ert rik drotning oc man æigi Attila konungr drepa þik en ef ek bið hans þa man hann ꝩist mer bana . Nv gengr hann þannog sem Þiðrekr konungr af bærn huilldi oc spyrr huart hans sar ꝩære groin eða huart hann ꝩære hæill maðr oc hraustr . Þiðrekr konungr svarar . Sar min ero morg oc stór sua at daunn gengr af oc ek ma huarki riða ne ganga me-ðan ek em slikr . Þa gengr Þiðrekr Valldemarsson i oc þar til er hæstr hans var oc kastar a sauðle oc stigr a bac siðan . en þann hæst atti Attila konungr . Nu mælti Erka drotning til sins frenda Þiðreks . Ver þu her með mer oc skal ek þer sua til stoða at þit skulut ꝩerða menn sattir Attila konungr oc þu . En ef þu ꝩillt þat æigi . þa er Attila konungr sua grimr at hann man mit hofot af hoggua er hann kemr hæim . En þiðrekr riðr nu i brot oc lætr sem hon mællti ækki . Nv grætr Erka drotning allsarlega oc ꝩæinar ok rifr klæði sin oc gengr þar til er þiðrekr af bærn hvilir i sarom . Nu mælti Erka . Þiðrekr goðr drængr nu em ek her komin at sœkia þin hæilrað . Ek hæfi græddan Þidrek valldemarsson . en hann launaðe mer mer sua at nu ræið hann i . en ef Attila konungr kemr hæim ꝩæit ek ꝩisan bana mínn nema ek niota þin ꝩið . Þa mælti Þiðrekr konungr ꝩæl er þat at hann lau-naðe þer er þu græddir hann at hæilu oc gerðir ꝩæl ꝩið hann oc færðir honom hverskonar krasir oc gerdir honom kerlog oc geddir hann með gersimom . En þu sendir hingat hinu ꝩerstu ambott til min oc hon kunni æigi sar min at græða oc æigi ꝩilldi hon oc hon la með manne hveria nott oc er þat ækki læcna siðr . Nu ero min sar halfo ꝩærri en þa er ek hafða ny fengit firir þui at nu er holldfui a þæim . Nu em ek saʀ ok siukr sua at ek ma æigi ganga oc æigi sitia oc ꝩið engan mann bæriaz oc æigi komut þer fru fyʀ til min en nu siðan er ek kom i þessa sœing . Þa gret erka drotning oc ꝩæinar oc lætr illa oc ꝩæit at sua er sem hann hæfir sagt um sin sar . Oc en mælti hon . Goði herra Þiðrekr konungr . þu ert y-firmaðr allra manna i ꝩerolldo at hug oc at hreysti . Væi ꝩerði mer sagði hon er ek skylldi æigi græða þik sua at þu mettir hiolpa
                  hialpa mer . En ef ek hæfði sua gert þa hæfði æigi Þiðrekr Valldemarssun brot ridit . Nu a ek engan mann i minu riki þann er mer hialpi ꝩið . Nu mun Attila konungr af hogga mitt hofot en þat man spyriaz um all laund . O herra þiðrekr konungr værit þer nu hæilir þa mendi ek lifa oc raða minu riki . oc nu mælti hon opt hið sama . oc væinar oc rifr sin klædi oc sit har oc bærr a sitt briost . Nv mælti Þiðrekr konungr fae mer hingat brynio mina oc ꝩopn . oc enn mælti hann fae mer minn skiolld oc skulo ꝩið Þiðrekr saman koma . Nu er þiðrekr konungr hefir vapnat sik bað hann taka sinn hæst oc læggia a soðul oc siðan leypr hann a bac oc riðr sem mest ma hann oc er hann riðr blœða hans sar sua at oll er hans brynia oc hans hæstr allbloðogr . nu riðr hann þar til er hann kemr firir ꝩilcinaborg . J þæiri borg var fridrækr drepinn sun Ærminriks konungs er Sifka reð a . J þæiri borg i æinom turn stoð æin iuncfru dottir jarls þess er firir reð borginni . hon hafði set for Þiðreks Valldemarssonar . oc nu ser hon æinn mann akaflega rida eptir oc gengr hon til borgarhlidsins . sem hon ma leyniligaz oc þo skyn-dilega . Oc nu kemr Þiðrekr konungr sua ner at hon ma tala ꝩið hann oc mælti hann . Sat nockorn mann fru her riða fram þann er hæfði huita brynio oc hvitan skiolld oc gran hæst þat var minn felagi oc ꝩil ek honom fylgia í sitt riki . þa mælti hon . Ek sa þann mann er þu sægir ifra oc hann er æigi langt riðinn fram i skoginn . oc nu keyrir hann hæst sinn falka sporom oc riðr halfo akafligar nu en aðr . Nu grunar dottor Jarlsins at þessi man æigi væra ꝩin hins er firir ræið hælldr mun hann ꝩilia drepa hann oc þickiz hon nu hafa ofbratt til sagt . at skamt ꝩæri milli þæira oc kallar annat sinni a hann . Goði herra rið higat ek se at þer erot miok sarir bloð fæl-lr ut um yðra brynio . Goði herra rið higat ek man binda yðor sar þo fær
                  fait þer brat eptir riðit þæim manne er þer vilit hitta . en þer megit æigi sua skiott riða at þer megit hann finna firir yðrum sarom þvi at þau blæda oll . en ef þer vilit dvæliaz þa man ek binda yðor sar oc man yðr þa hœgra at riða . Nu ꝩill Þiðrekr konungr ꝩist æigi . Riðr nu siðan sem akafligaz oc nu þikkiz hon þat ꝩita at þæir muno væra sannir uꝩinir oc hvaʀ hæfir sar af adrum fengit . oc ꝩill hon æigi ganga i brot fyʀ en hon ꝩæit hverso þæira ꝩidskipti færr . Nv riðr Þiðrekr konungr af bærn þar til er hann kemr firir þann skog er hæitir borgar skogr sa skogr liggr milli pulinalandz oc hu-nalandz . Nu ser Þiðrekr bærn ræið Þiðreks valldemarssonar er hann ræið firir skoginn oc kallar a hann . Snu aptr Ek ꝩil gefa þer gull oc silfr sua mikit sem ek a i hunalande . oc koma þer i ꝩingan ꝩið Attila konung . Nu mælti þiðrekr valdemarsson . hui byðr fiandi þinn mer gull oc silfr . Er ek skal alldri þinn ꝩinr ꝩera oc ef mer veri æigi osæmð . j . þa skylldir þu alldri sia ærka drotning siðan . Rið i fra mer þvi at daun illr stendr af sarom þinom . Nu mælti þiðrekr konungr af bærn . Snu aptr hinn goði felagi þer er engi sœmð i at riða sua af hunalande at hofut Erka drotningar þinnar frændkonar
                  frændkonu liggi at ꝩæði firir þic . þvi at ꝩit skulum þer bæði stoða til at þu skallt koma i sætt ꝩið Attila konung . Nu mælti þiðrekr valldemarsson . en þau samo orð sem aðr . Nu riðr
                  reidist þidrekr af bern oc mælti . Ef þu ꝩillt æigi aptr snua með mer i hunaland firir sakir gullz oc silfers
                  silfrs oc minnar ꝩinattu . oc æigi firir lif Erka drotningar þinnar frændkono oc æigi firir mænzku yðra eða yðarra ættmanna . þa stig nu af hæsti þinom ef þu þorír at bæriaz . En ef þat villð æigi þa skallt vera hvers manz niðingr oc alldri siðan hæita dugandi maðr ef þu ꝩillt flyia firir æinum manne en min hæstr er sua goðr at þu skalt æi-gi fa undan riðit oc mant þa ꝩera dræpinn i flotta oc alldri si-ðan man þitt nafn væra haft með hreysti mannom . Nv snyr þiðrekr Valldemarsson aptr . sinom hesti er hann hæyrir þessi orð oc ꝩill ꝩist bæriaz oc alldri flyia þot hann ꝩissi ꝩisan bana sinn . Oc nu leypr huar af sinum hæsti oc ganga saman oc bæriaz langa hrið forkunnar rausliga
                  raustliga oc diarflega oc spillir huar annars skilldi oc brynio oc ero þæir nu baðir sarir . Nu er þæir hafa lengi bardzt mæðiz Þiðrekr af bærn af sarom þæim er hann hafði fyr haft oc þæim er nu fek hann Oc sua er nu Þiðrekr Valldemarssun og moðr oc sætr nu huaʀ sinn skiolld firir sik at styðiaz a . oc huilaz . Þa mælti Þiðrekr af bærn . þu goðr ꝩinr oc nafne snu aptr forom hæim baðir saman oc skal ek þer sua til at þu komer i ꝩið Attila konung . en ef sua illa er at þu kemr æigi i sætt ꝩið hann þa skal ek taka min ꝩopn oc minir menn oc fylgia þer hæim i þitt riki . En þiðrekr Valldemarssun ꝩill þætta ꝩist æigi . Ganga þæir nu saman annat sinni oc bæriaz af mikilli ræiði oc nu i æinu miklu hauggi er Þiðrekr konungr af bærn hio kom a hals þiðreki Valldemarssyni hinum hægra megin sua at af fok hinum ꝩinstra megum . Nu gengr Þiðrekr konungr til sins hæstz oc hæfir hofot þiðreks Valldemars-sonar i hændi ser oc knytir ꝩið sinar slagalar oc riðr nu samu læid þar til er hann kemr til borgarinnar ꝩilcinar
                  ꝩilcina . oc hitti þar þa samv iunkfru sem fyʀ hafði boðit at binda hans sar þæckiz hann nu þat oc lætr nu binda sin sar oc er hon batt hans sar þa hafði hann kastat æínu klæði yfir hofut Þiðreks Valldemarssonar at æigi skylldi hon sia . Þa kemr þar jarlinn faðir hænnar oc spyʀ hverr sa maðr ꝩeri er þar ꝩar ihia hans dottor . Þa mælti þiðrekr ek ꝩæít æigi huart ek skal sægia yðr hit sanna um mitt nafn firir þui ef sua er sem mik grunar at ek mun her hafa latið æínn mín skuylldan frænda . En þo skal ek sægia yðr hit sanna . Ek hæiti þiðrekr sun þetmars konungs af bærn . Nu er Jarlinn hæyrir þætta byðr hann þidreki til sin um kvælldit ꝩirðulega oc þat þiggr hann . þui at hann var þa bæði sárr miok oc moðr oc er hann þar þa nott i goðom fagnade oc sua bærr til at Þiðrekr oc dottir Jarlsins liggia bæði i æinni reckio um not-tina . En er dagr kom þa gengr Jarlinn til sinna manna oc læitar raðs ꝩið þa huat hann skal bioða þiðreki konungi firir sin frænda þæss er honom se sœmð í oc sua baðum þæim . Þa suarar honom æínn riddari sa er frændi sifka . Nu er Þiðrekr er æínn kominn oc sua sarr takum nu ꝩopn vár oc dræpum hann oc þurfum ver æigi þa at hrœðaz hann um alldr siðan . En ef ver latom hann i brot fara þa kann væra at hann taki upp alla vara borg oc dræpi alla sina uꝩini . sua er hann grimr at hann þyrmir engu ꝩetta þo at minna hæfðim ver til gert en nu er . Nu suarar Jarlinn . Ef ver drepom þiðrek konung her mið
                  með liðsfiollda þa æigom ver ꝩisan ufrið af Attila konungi þægar er hann spyʀ at drepinn er þiðrekr konungr . oc firir honom getom ver æigi halldit ꝩarom stað miklu er hann rikare maðr . Nu suarar annar hofðingi gerom hælldr annat rað gerom ꝩæizlu Þiðreki konungi oc gefom honom goðar giafir i oc silfri . oc fam honom marga riddara at fylgia honom i svsat oc man hann þætta ꝩæl þæckiaz sua er hann goðr drengr oc þesso raði lyðir jarlinn . Nv lætr Jarlinn æfna til ꝩæizlu mikillar at ꝩæita þiðreki konungi oc duællz Þiðrekr þar marga daga þa lætr Jarlinn bua hina bæztu riddara sina með purpura oc allzkonar aðrom gersi-mum . oc gengr nu firir Þiðrek oc mælti . Þiðrekr konungr . Þæssa ʀiddara ꝩilium ꝩer yðr gefa til yðars hæils hugar við oss . Þiðrekr suarar biðr hann hafa firir micla þaukk oc þiggr Þiðrekr alla þæssa sœmð er Jarlinn gerði honom . þa mælti Jarlinn Einnar bœnar ꝩil ek biðia yðr herra er ek ꝩilldi giarna þiggia . konungrinn svarar . Eigi ma ek þui fyʀ hæita en ek ꝩæit hvers þu biðr oc firir sakir ydarra ꝩælgerninga man ek yðr þat ꝩæita sem þer biðit . Þa mælti Jarlinn . Ek ꝩilldi giarna at þer firirkunnit mik æigi firir þat er ek drap yðarn frænda Friðræk með raðom Sifka oc ꝩist eigi menda ek þætta gert hafa ef ek hæfða ꝩitað þætta mal með sanen-dum . Þa mælti Þiðrekr konungr til jarlsins . At ꝩiso skal þætta æigi yðr at sok gefa firir þui at þer hafit ꝩirðulega ꝩið mer tækit oc gefit mer godar giafir . En ef þu hæfðir æigi sua gert þa skyllda ek at ꝩiso hæfna mins frænda . Oc nu er Þiðrekr albuinn at fara i oc með honom þessir hinir kurtæiso riddarar . Nu gengr Jarlinn til hæst
                  hæsts Þiðreks oc tækr af þat klæði er yfir var lagt hans saðul oc fær nu set hofu-dit oc verðr sua ꝩiss hverso farit hæfir þæira ꝩidskipti Þiðreks Valldemarssonar . her eptir leypr Þiðrekr konungr a hesti sinum oc með honom hans riddarar . riðr nu þar til er hann kemr hæim i hunaland oc er hann kemr hæim i susat þa gengr moti honom Erka drotning oc hyggr nu er hon ser ræið Þiðreks oc hans riddara at þar man i for vera Þiðrekr Valldemarssun oc verðr nu miok fægin . Nu tækr Þiðrekr konungr hofut naf-na sins . oc kastar firir fætr drotninginni . Þa grætr Erka drotning oc harmar þat mioc er sua margir hænnar ætmenn leto sitt lif firir hænnar sakir . Oc nu gengr þiðrekr til sinnar sæingar oc liggr þar nu i sarom sem fyrr . en þessir Riddarar ero þar i godom fag-naðe með honom oc þionaðu þæir honom med mikilli sæmð oc trulæik . Nv er at sægia fra for Attila konungs at hann hæfir brænt storar borgir oc kastala i riki ꝩalldemars konungs . En þa er þætta spyʀ Valldemar konungr at ufriðr er i riki þa sendir hann boð um allt sitt land at allir skulo til hans koma þæir er skilldi mego ꝩall-da oc þori at bæriaz . oc nu er Valdemar konungr er ablbuinn at fara i mot Attila konunge þa hafðe hann æigi minna lid enn þusun-drat riddara oc mikinn annan hǽr . Nv færr hann þar til er hann hittir Attila konung oc verðr nu þar mikil orrosta er þæssir tꝩæír konungar finnaz . Nv bæriaz þæir langa rið af mikilli reysti oc drængskap . Riðr Attila konungr fræmstr i fylking oc hæfir sialfr sit mærki i hændi . Nu riðr i annarri fylkingu hilldibrandr með lið Þiðreks konungs aumlunga oc hæfir mærki Þiðreks i hendi oc bersks
                  bersk hann nu allhraustlega . oc fællr firir honom margr Nu fær Attila konungr a litilli stundo mikit lið æigi minna en .x. riddara . oc enn lætr hann senda boð a nyia læik at allir skulo til hans koma þæir er ero tꝩitugir eða ællri . oc aðr en hann fæʀ af hunalandi þa hæfir hann .xx. þusundrat riddara oc mikit lið annat . Nu feʀ hann með þenna hær i ruziland oc pulinaland oc brennir borgir ok kastala allt þar sem hann fæʀ . oc nu er Attila konungr með allan sinn hær firir þa borg er hæitir paltes-kia sa staðr er sua sterkligr at nu ꝩita þæir varla hverso þæir fa þænna stað tækit . þar er sterkr stæinꝩæggr oc storir kastalar . diki bræið oc diup oc i staðinom ꝩar mikill hærr at ꝩæria þann stað oc þæir er staðinn vardꝩæita hræðaz allitid hær Attila konungs . En er Attila konungr ser hverso staðrinn man væra torunninn þa lætr hann sla hærbuðir oc skiptir i þría staðe heri-num vndir sinu mærki sætr hann .x. . En annur .x. þusundrat rid-dara setr hann i annatn stað oc þar hofðingia yfir Þiðrek af bærn oc þessi fyl-king fylgir ok mikill fioldi ribballda . Oc i þriðia stað sætr hann .x. þu-sundrat ʀiddara til at fylgia Margræifa Roðingæir oc hæfir hann oc mikinn hær loddara . Nu sætr i sin stað hverʀ þessara hofðingia sinar hærbuðir firir borgina oc margan dag bæriaz þæir ꝩið borgarmenn . oc ꝩinna morg stórꝩerk oc hvarirtꝩæggio tapa nu af oðrom morgum manne . oc er þæir hafa legit um staðinn .iii. manaðe . þa segir Þiðrekr konungr Attila konungi at æigi ꝩill hann væra lengr i þæim stað með allan þenna hær . oc mælti a þessa lund . herra Attila konungr . Nu ꝩilium ꝩer annat huart at þer riðit með yðrar fylkingar t i ruziland oc sua margræi-finn i annan stað en ver manom sitia um þænna stað með vara fylking oc skiliaz æigi heðan fyʀ en stadrinn er unninn . En með þui at þer vilit helldr her sitia þa ꝩilium ꝩer fara i annan stað . Nu svarar Attila konungr hofsamlega oc kom þat i hug at Þiðrekr konungr myndi nu ꝩilia æin ha
                hafa af ordlof firir þat at þessi staðr væri unninn . oc hann þickiz nu sia at mikit er spilt at borgarveggionom er dag oc nott hafa gengit ꝩalslengor þǽr er æigi hafa fœri menn ræidt en .iij. hundrað oc ero þær margar i fylkingo . oc þat annat kemr honom i at ef Attila konungr vill eptir sitia með sina fylking æina saman at þa kann vera at þar komi Valldemar konungr oc bæriz ꝩið hann með uꝩigian her sem hann spyʀ at þa hæfir hann saman dregit en þa missir hann lidꝩæizlu Þiðreks konungs oc margræifa . Attila konungr suarar a þa læið male Þiðreks konungs . Goði ꝩinr sua mikit kapp hæfi ek a at fa þenna stað at æigi ma ek heðan fara aðr en mit mærki er borit yfir ꝩigskorð borgarinnar en ek ꝩil biðia þic hælldr at æigi farir þu i oc sua Margræifi Roðingæirr firir þui at ꝩer hofom optlega bariz ꝩið ruzimenn sua at ꝩer hofom orðit liðꝩana af ofrliði landzmanna nu hofom ꝩer mikinn her sua at oss ma ækki til saka ef ver skilium æigi lið vart . Nu svarar þiðrekr konungr . Sæint fáám ꝩer unnit ruziland ef ver liggiom þrir um æina borg . Ver komom i allan hær ruzimanna með æigi mæira lið enn .x. þhundrað manna . en nu hofom ꝩer .x. þusundrat riddara oc mæira hær annan oc leystumz ver sua i af hærinom at ruzimenn leto firir oss mæira en .xx. hundrað manna . Nu ꝩerit þer eptir herra með y-ðarn her oc ᴍarɢræifinn með sinn hær . En ek man t riða með mina fyl-king oc hitta firir mer flæiri staðe firir þui at nu muno hynir fa sigr oc þesso iatta þæir . Þiðrekr konungr tækr nu upp allar sinar hærbu-ðir . oc flytr nu allan sin hær i ruziland hann færr nu hærskilldi yfir oc huar sem hann kom drepr hann nu margan mann oc brytr mar-gan kastala oc borgir oc gerir mikit illꝩirki . oc nu kemr hann firir þann stað er hæitir smaland oc þar legz hann um stadinn med her sinn oc a margar orrostor við borgarmennina . Oc nu er hann hefir þar ꝩærit .vi. daga þa kemr þar Valldemar konungr með her ruzimanna oc hæfir æigi mina hær en þusunðraða . En þiðrekr konungr lætr blasa i alla sina luðra oc biðr aumlunga oc hyni vapna sic oc hlaupa a sina hæsta oc riða i gegn Valldemar konungi oc sægia at þænna dag skal Valdemar konungr fa bana eða flyia eða at þridia kosti skal þiðrekr konungr sialfr fal-la med allan hær sinn . Nu riðr Þiðrekr konungr i andverðri fylkingu oc með honom hans frændi vlfarð oc mæistari hilldibrandr . oc hans hinn goði ꝩin ꝩilldifer oc nu ꝩerðr horð orrosta oc long bæði . Þiðrekr konungr er nu riðinn imið-ian hær Ruzimanna oc hoggr a liðar bæði menn oc hæsta oc fællir hvern a annan oc hans kappar fylgia honom alldrengiliga , oc hverr þæira fællir mikinn manfiolda oc allir Aumlungar ero nu katir oc bæriaz nu allan þann dag með miklu drambi oc nu bærsk Þiðrekr konungr sua i hærinom sem leon i dyraflokki oc hræðaz nu allir hans ꝩopn ok allr er hann bloðogr oc sua hans hæstr oc nu hittir hann firir ser mærki oc fylking sialfs Valldemars konungs oc riðr þar at alldiarflega oc hoggr i æino hauggi þann riddara er bærr mærkit a hans hægri hond oc af hondina með bryniunni oc þa fællr mærkit a iorðina oc þar með hoggr hann sialfan ꝩallde-mar konung banahogg . her eptir ꝩerðr op mikit oc gnyr af aumlungum oc hynum oc æggiar hverr annan . oc falla ruzimenn hundraðum . Nu flyia ruzimen oc er þa drepit aðr sua sem storð þar er þæir hafa fundiz . aumlungar oc hynir bæriaz allan þan dag oc þa nott oc annan dag oc drepa hverrn mann er þæir fa sta-ðit oc nu hæfir litill lutr undan komiz . En þrim dagum siðar en þiðrekr konungr ꝩar brot riðinn fra Attila konungi . gerir Attila konungr sua harða atgangu at borginni með mango oc lasbogom at nu fa þæir unnit staðinn oc a þæim degi ganga hynir upp i borgina með allan sinn hær oc drepa margan mann oc taka orgryni fear oc briota þan stað nalega allan til iarðar . oc þau ꝩerk ꝩoro þa unnin er en mego sia þæir er þar koma i þan sama stað . Her eptir flytr Attila konungr allan sinn hær vpp i Ruziland þar sem hann spyʀ til Þiðreks konungs . oc nu er Þiðrekr konungr er aptr horfinn til smalænzku . þa com þar Attila konungr með sinn her . oc segir nu þiðrekr konungr Attila konungi oll tiðindi þau er orðit hafðo i hans ferð siðan þæir skilduz . J þæim stað var Jron Jarl broðir Valldemars konungs . hann ræðir ꝩið sina menn sua liz mer sem ꝩer æigim tua kosti firir hondom . sa er annar kostr at hallda upp bardaga við Attila konung me-ðan ver megum . En þo er þess mest ꝩon at ꝩer standimz ekki ꝩid þæira ofræfli oc latimz ꝩer . en hinn er annar kostr at ꝩer gefim oss upp oc staðin i ꝩalld Attila konungs . þa fæʀ Jarlinn af sinom skom oc niðr leg-gr hann alla sina hærneskio oc a þessa lund ganga allir hofðin giar ʀuzimanna oc ganga bærfættir oc ꝩaplausir
                  ꝩapnlausir ut af borginni oc syna a þessa lund at þæir ero yfirkomnir ok þænna dag er upp gefin tign oc ꝩælldi ruzikonunga i ꝩalld Attila konungs . Nu ræðs Attila konungr ꝩið þiðrek konung hvart grið skal gefa þessom Jarle . þat syniz mer rað ef þer ꝩilit sua gera at gefa þessum jarli grið oc hans mannom . þo kom hann a yðart ꝩalld oc allt hans riki er nu undir yðr komit þat er yðr nu drængskapr oc tígn at drepa hann æigi þo hæfir hann engi ꝩopn at ꝩæria sik oc allt riki ruzimanna megut þer þa ꝩæl æignaz . Nu mælti Attila konungr til jarlsins ef þer ꝩilit oss þiona með trunaðe þa skulut þer þat upp sægia a yðra tru oc þa ꝩilium ver yðr grið gefa oc allum ydrom monnom þæim er a ꝩart ꝩalld ero komnir með raði Þiðreks konungs oc annarra ꝩarra hofðingia . Nu svarar Jron jarl a þessa lund . herra Attila konungr . Ef ver hæfðim lið sua mikit at ver fengim halldit staðinom firir huna hær þa gengim ꝩer æigi a yðart ꝩalld oc firir þui megut þer gera hvat er þer ꝩilit af varo raði . En firir þui lagðum ꝩer niðr ꝩar ꝩopn oc lukum upp staðinn oc gengom sial-fir firir yðr bærom fotom ok stondum nu firir yðrum kníom at ꝩer ꝩissom yðr goða drengi oc mikla menn sua sem nu er komit oc sa lutr annaʀ bar til at allir hinir stærsto haufðingiar ʀuzimanna ero nu dauðir oc skulo ꝩer nu at ꝩiso þat gera með trunaðe at ꝩæita yðr lyðni . Oc nu tækr Attila konungr upp Jron Jarl oc setr hann med sinum hofðingium . Nv kallar Attila konungr Þiðrek konung a oc marga aðra hofðingia oc raða nu landraðum hverso nu skal sætia allt þætta riki er þa hafa þæir unnit . oc her eptir með umræði þiðreks konungs oc annaʀa hofðingia sætr Attila konungr Jron Jarl hofðingia i ruzilandi at styra þui riki oc dœma landzlog oc giallda skatt Attila konunge oc ꝩæita honom liðꝩæizlu hvers er hann þarf við . Ðiðrekr konungr af bærn kom til Attila konungs i Susat þa er hann flyði sitt riki firir Ermenrik konungi sinum faðurbrœdr oc þar ꝩar með honom hans broðir Þether hann var þa ꝩetrgamall er hann kom i susat oc hæfir hann nu þar dualz .xx. ꝩætr með Attila konungi . hann var allra manna drengiligaztr oc ꝩaskastr firir allra luta sakar . oc sin iamnalldra fekk hann alldrigi þann er hans maki mendi ꝩæra firir sakar sterklæiks oc venlæiks oc allrar hœꝩærsku oc kurtæi-si . Attila konungr atti tꝩa sono annar hæitir Ærpr en annar ortꝩin . þæssir þrír suæinar ero allir iamgamler oc sua mikit ann hverʀ þæira oðrom at ꝩarla mego þæir skiliaz Erka drotning ann mikit si-nom sonom Erp oc ortꝩín oc æigi minna ann hon Junkherʀa Þether sinom fostra oc slict sama Attila konungr oc allra manna lof hafa þæir í hunalande . A æinum degi gengr Þiðrekr konungr af bærn i þa holl er atti Erka drotning oc hon sitr inni með sinar fylgiskonor . oc er drotningin ser at þar er kominn Þiðrekr konungr af bærn stendr hon upp oc fagnar honom blidlega oc lætr taka æina gullskal fulla af ꝩini oc berr siolf þiðreki konungi oc mælti . Vel
                kominn goði herra sit her oc dreck með oss oc haf her allt þat er ꝩer kunnum at ꝩæita yðr Ok en mælti hon . herra huaðan kom eða huat ꝩill eða attu nokkot skylt ꝩið oss . eða kan at segia oss nokkor nytiðindi . Þiðrekr konungr er nu fullr af harme oc nu flytr ꝩatn af hans baðom augum oc suarar a þessa lund . fru ek kom af minom garði oc hingat a ek skylld œrindi en engi kann ek at sægia ny tiðindi . En þo kann ek sægia mikil tiðindi oc ero nu forn . Ek miniz nu hverso ek let mitt riki oc minu
                  mina goðo borg bærn . oc hina riku Rauennam oc marga aðra dyrlega staðe oc sua kom ek a miskunn oc halld Attila konungs . oc allz þessa hæfi ek mist .xx. ꝩætr . oc þætta hit sama harmar mík miok . þætta mal ꝩil ek firir yðr kera oc firir ollom hynom sua at spyriaz skal um allt hu-naland . Nv suarar Erka drotning . Goði herra Þiðrekr konungr þat ero mikil tiðindi er nu minniz þu a oc þat er æigi kynligt at yðr komi þat optlega i þer hafit lengi i ꝩaro riki ꝩærit oc væítt oss opt mikit lið . En þer hafit latið mikit riki firir yðrom frænda Ermenrik konungi Nv ef þer vilit minaz rikis yðars oc til riða oc fræista at þer fait unnit þa er þat macligt at hynir stoði yðr til með sinni liðꝩæizlu skal ek oc væra hin fyrsti maðr oc nu skulut þer þat hæyra huat ek man til stoða þæirar færðar . Ek ꝩil fa þer mina tꝩa sono ærp oc ortꝩin oc þar með .x. ʀiddara oc enn her með ꝩil ek bidia Attila konung at hann ꝩæiti yðr lið . Nu svarar Þiðrekr konungr oc bað drotningina hafa firir mikla þauk . Nu stendr upp Erka drotning ok tekr sin yfirklæði oc gengr til þæirar hallar er i Attila konungr ok Þiðrekr konungr fylgir hænne . Nu er drotningin kemr firir hasæti Attila konungs fagnar konungr henne ꝩel oc let bera henni æina gullskal fulla af ꝩini oc gefr henni oc bað hana sitia i hia ser oc spyʀ ef hon hafi nokkor tiðinði frægit nyli-ga eða huart hon þikkiz nokkot œrinde æiga . Þa suarar Erka drotning herra segir hon . Ek a skyllt œrindi a yðarn fund þat er Þiðrekr konungr af bærn hefir kert firir mer um rið . hann hefir oss a mint hverso hann var rekinn ór si-nu riki oc hverso hann let sino
                  sina goðo borg bærn oc rauennam oc allt sit ri-ki hefir hann latið oc nu raða firir hans oꝩinir . Þat harmar hann miok oc ꝩil nu giarna fara aptr i land oc hæfna sín ef hann fær af yðr liðveizlu . Þiðrekr konungr hefir værit langa rið her i hunalandi oc værit i morgum has-ka beði i orrostum oc i æinꝩigi oc margan dag illann haft firir yðrar sakir hefir hann oc mikit lið ꝩæitt yðr oc með sino sverði mikit land yðr unnit . nu munut þer þat ꝩilia honom ꝩæl launa . oc fa honom her . af yðro landi til at ꝩinna sitt riki . Þa suarar Attila konungr reiðulega oc þykkir illa at hann er þess bæðinn . Ef Þiðrekr konungr ꝩill hafa lið at ꝩinna sitt land eða ꝩarn styrk þa ma hann þess sialfr biðia eða er hann sua stollz at hann vill æigi lið hafa nema ver bioðim honom . Þa suarar . drotningin . Þiðrekr konungr ma ꝩæl þætta œrindi ræka oc æigi gengr honom þar til kapp eða metnaðr at æigi rak hann sitt œrindi . firir þui talaði ek hælldr en hann at hann hugði oc sua ek at þa skylldi verða bætra hans œrindi . en þa at æinn saman ræddi hann um . Ek skal ꝩæita honom til liðꝩæizlu mina sono erp oc ortꝩin oc þar með .x. hundrað riddara ꝩæl ꝩapnaða . Nu mat segia herra huat er þu ꝩillt honom fa . Þa svarar Attila konungr fru vist segir þu satt at Þiðrekr konungr af bærn hæfir længi með oss ꝩærit oc mart gott oss gort ok mikit styrkt vart riki siðan hann kom i land oc ꝩist er þat macligt at ꝩer fam honom lið til at fa sitt riki oc en firir þui er þer rekit hans œrindi þa skal mer þickia bætra at gera þætta bæði firir hans sakir ok yðrar . Nu hafit þer væitt honom yðra tua sono oc .x. hundrað riddara . þa skal ek ꝩæita honom minn mann Margræifa Roðingæir oc með .xx. hundrað riddara . oc alla ꝩæl buna . Þa mælti Þiðrekr konungr til Attila konungs . Nu for sem mer ꝩar von at at mikit gagn men-di mer af standa liðꝩæizlu Erka drotningar oc sua þat herra at þer mendit ꝩel ꝩið ꝩerða at ꝩæita oss lið . oc þessa fulting ꝩilium ꝩer þiggia með þauk oc ofusso . oc hafit firir guðs laun . oc nu dꝩælr mik ækki vetta . Þæssi hæʀ byz nu allan þenna ꝩætr oc er nu ækki ꝩetta iamtitt oc iamkert at smiða i hunalandi sem at bua sværð oc spiot oc hialma oc brynior skiolldo sauðla hesta oc allzkonar hær-neskio at bua sem riddarar skulo hafa i hær . Oc snemma þess vars samnaz hæʀ saman i susat þsa er fara skal með Þiðreki konungi at ꝩinna sitt riki . Oc nu er þessi her er albuinn þa er þat æin dag at synir Attila konungs erpr oc ortvin oc hin ungi herra Þether oc með þeim margir ungir drengir sato i æinom apalldrsgarði oc þa kom þar Erka drotning oc kallar til sin sina sono oc mælti til þæira . Minir liufo synir nu skal ek bua ykr i færð með Þiðreki konungi hann skal fara i sitt riki at ꝩina þat . Hon let færa þæim brynhosor oc þæir vapna sik með oc her nest le-tr hon taka tvær brynior ok fœra þæim . þæssar brynior voro liosar sem silfer oc af horðo stale gorꝩar . Nu steypa þæir a sik bryn-íunom þessar brynior ero miok bunar með rauðo gulli . oc nu lætr hon fœra þæim tꝩa hialma . þessir hialmar ero skygðir sem sværð oc allir naglar þæir er i ero bunir af gulli . oc nu hafa þæir spent sinom hialmom þa lætr hon færa þæim tꝩa skiolldo huartꝩæggi þæira er þykkr oc stendr
                  steindr rauðum stæini oc bunir með gulli merki með stong en þat gegnir þui er þæir hafa æigi a sinom ꝩopnom dyr eða fugla at enn ero þæir æigi sua gamlir at þæir ha-ꝩi ꝩærit dubbaðir til riddara . Oc nu mælti Erka drotning gratande Nu hæfi ek buit ykr til ꝩigs mina baða sono oc þat hygg ek at æigi skulo tꝩæir konungssynir bera bætri ꝩopn en þit . nu ꝩærit þit sua ꝩaskir oc raustir sem ykkor ꝩapn duga oc sua mikit sem i at þit komit hæilir hæim þa þikki mer halfu mæira ꝩarða at þit megit hæita raustir menn oc goðir drengir . þa er þit hafit ꝩærit i orrosto . Nv kallar hon til sin sin fostra Þether oc lagði um hans hals baða sina arma oc kyssir hann oc mælti . Min liufe fostre Þether se her nu mina tꝩa syni erp oc ortꝩin er ek hæfi buna til ꝩigs at fylgia Þiðreki konungi oc þer er þit skulut bæriaz til yckars rikis . Nu þessir þrír ungo svæinar er þer erot ann hverʀ yðaʀ sua mikit aðrum at alldrigi ko-mut þer sua i at æigi ꝩægði hverʀ ydar adrum . Nu farit þer i hina fyrsto hærfor fylgis væl oc ꝩæiti hverr yðar aðrum lið i þessom læík er nu komit þer j . Þa svarar Þether fru nu ero bunir þinir synir til orrosto oc ek nu hialpi mer sua guð at ek skal fœra þer ba-ða þina sono hæila . En ef þæir falla i orrosto þa ma ek æigi aptr koma oc æigi skal þat spyria at ek lifa ef þæir ero daudir . Oc nu mælti drotning at hann skal hallda sin orð oc hafa firir guðs þauck ef hann æfnir þætta . Oc hon letr fœra honom hosor af goðo stale oc æina goða brynio þessi er huit oc horð oc oll tꝩigor hann vapnar sik þessom ꝩopnom . þa fœrir æin riddare honom hialm er Erka drotnig
                  drotning hefir bua latið þessi hialmr er allr buinn rauðo gulle en ofanverðr skygðr sem glær . þessi hialmr er ok buinn með morgum dyrligum stæinom . þa er tækinn æin skiolldr oc er fœrðr honom þessi er harðla sterkr oc hann er . lagðr með gulli oc raut leon a . Nu ero þessi
                  þessir þrír junkhærrar ꝩapnaðir oc sua er sagt i fornom sogom at engi maðr hafi sett . iij. konungssono með mæiri kurtæisi ne mæira gulli oc dyrom stæinum en oll ꝩar hærneskia þessa suæína . Nv er i Susat sua mikill gnyr ok stormr af ꝩapnabraki oc allzkonar kalli oc hæstagneggian oc allzkonar gny af hær-
                w inom . allr þessi staðr er sua fullr af mannom oc hestom at ængi maðr fær fram komiz þott ganga vili . engi ma hæyra annars mal ef æigi er ꝩið sialft . Nu stigr Attila konungr upp a ǽinn turn ok kallar hatt . hlyðit mer allir menn ok næmi staðar meðan ek tala mitt œyrindi . Ok þui nest ꝩerðr lioð um alla borgina sua er mikils me-tið hans œyrendi . þa mælti konungrinn . Sua liz mer sem her man ꝩæra saman ko-minn mikill hærr manna oc margir dyrligir hofðingiar . Nu skulut þer sua fara með þenna hǽr sem ek kenni yðr . Þiðrekr konungr skal fara æinn saman með sinn hǽr . en minn maðr Margræifi Roðingæirr hann skal fara með annan flok með þæim riddarom er ek hæfi fengit Þiðreki konungi . Oc nu allir adrir menn þæir er saman ero komnir oc æigi ero talldir þæir skulo fylgia minom sonom oc hinn ungi Þether . Oc þesso iatta allir er Attila konungr hefir bo-ðit . Nu riðr út af susat Margræifi Roðingæirr með sina fylking hans hǽʀ er mi-kill oc ꝩæl buinn . Nest honom laupa a sina hæsta junkhærra ærpr oc ortꝩin hans broðir oc með þæira fylking er hærtogi nauðung af valkaborg hann hæfir merki Þethers . oc þar er Vlfarð frændi þiðreks . oc þar er hinn goði riddari hialprik frændi Þiðreks konungs . oc er hann leypr a sinn hest þa mælti Erka drotning goði ꝩinr hialprikr þer fa ek mina sono til gezlo oc latið þa með yðr riða þa er þer komit til orrosto . þa svarar hialprikr . fru þæss ꝩil ek sværia við guð at alldri kæm ek hæim af þessi orrosto ef ek læt þina sono . Þa mælti Erka drotning oc bað hann hafa mikla þauk firir sin hæít . Nu riðr út af Susat Nauðung hærtogi oc þar nest Þether . oc þar nest Erpr oc Ortꝩin oc goði riddari hialprik þa vlfarð oc allt lið þæira . Nu læypr Þiðrekr konungr a sinn hæst falka oc mæistari Hilldibrandr hæfir hans mærki oc riðr út firir Þiðreki konungi oc Villdifer oc allr herr Þiðreks sa er hans mærki fylgir riðr nu út oc er nu i þessom þrim flokkom æigi minni hæʀ en .x. þusundrat ʀiddara oc mikill uꝩigr hæʀ annar . Nv fara þæir sina læið með sinn hær oc ækki er af at sægia þæira færð . þa er Þiðrekr konungr hæfir a snuit sinom hær þa kallar hann til sin tꝩa sina menn . hann segir at þæir skulo fara sem mest me-gu þæir dag oc nott til þess er þæir finna Erminrík konung . oc sæ-gia at þiðrekr konungr oc þether hans broðir vilia nu riða hæim í aumlungaland i riki ok fara með her . oc ef Ærmenrikr konungr ꝩill ꝩæria lan-dit þa skal hann koma i gegn þæim við gronssport með sinn hær . oc þessir tꝩæir menn fara alla sina læið oc æigi finna þæir Erminrik konung fyʀ enn þæir koma i romaborg ok er þæir koma firir Erminrik konung þa mælti sa er œyrindit bar Hæyr þu konungr Erminrikr . þu er
                  ert ꝩist otrur sꝩikare . Þiðrekr konungr oc hans broðir þether hafa nu samnat her um allt hunaland . ok þar ero með þæim tꝩæir synir Attila konungs ok nu ꝩilia þæir hæfna þæss er þu tokt af þæim þæira riki með o-sæmð ok nu kann væra at nu ꝩerði þer golldin aull þin otrú firir þui at allan þænna ꝩætr hafa þæir buit sitt lið oc nu ero þæir a leið komnir . En af þu ꝩillt ꝩæria þitt riki þa kom þu i gegn þæim til gronsport . oc nu sen-di hann oss at segia þer þessa hærsogo . oc ꝩill hann æigi stælaz a hendr þer eða a land þitt . Nu er Erminrikr konungr hæyrir þessi tiðinde saugð lætr hann taka tꝩa goða hæsta oc goð klæði tꝩæggia manna ok lætr fa þessom mannom er honom hafa sagt hærboðit . oc mælti at þæir skulo riða hæim oc ha-fa firir hans ꝩinattu þessa sendifor . firir þui at ek hræðomz allítt hǽr huna ef æigi koma þæir at oss obunom . ok ꝩið sua buit rida brot sendi-menn . En Erminrikr konungr sendir boð um allt sitt land sua ꝩitt sem þessi tiðindi spyriaz at til hans komi hverr maðr er sua er ungr eða sua gamall at hann ma ꝩæl riða eða ꝩop
                  ꝩopn sin bera eða þori at bæriaz oc þætta hærboð fæʀ .iii. daga ok .iij. nætr . En er þætta ꝩar liðit þa er saman komit i romaborg .xvii. þusundrat ʀiddara oc albunir til bardaga oc þæira er hinn fyrsti maðr hærtogi Viðga Velentson af fritila oc þessir ero búnir með stinnom hornbogom oc svortum hialmom oc huitom spangabryniom . þa mælti Viðga til Erminriks konungs . her ero nu komnir allir minir menn oc æigi fæ ek samkat mæira hær a stundo oc allir þessir ero nu fusir at bæriaz við hyni en æigi em ek fuss at bæriaz við þiðrek konung af bærn eða hans broðor Þether . en þo verð ek at gera nu slict er þu ꝩillt . Nv er sua mikit kall oc óp oc stormr um alla þessa borg oc ꝩap-nabrak oc hæstagnæggr oc þyss manna at hvert stræti er nu fullt af hærmannom . Oc nu fæʀ konungr Erminrikr upp i æínn hinn hæsta turn oc kallar at nu skolo honom allir hlyða . Minn goði ꝩinr Sifka þu skalt hafa mitt mærki oc mina hirð oc æigi minna lið en .vi. þusundrat riddara en ef þu kemr i ꝩig þa skal hitta þiðrek konung af bærn oc allir yðrir menn skulo hann sœkia oc hans fylking oc ꝩæri þat drengiligt at ꝩið þat . slitir þu þes-sa orrosto at þu bærir hans suærð þer i hændi . Oc en kallar hann . Minn go-ði frændi Reinalld þu skalt ꝩæra hærtogi yfir .v. þusundrad ʀiddara . þu skallt styra þesso liði til motz ꝩið hyni oc i þessi orrosto skulut þer drepa margan mann . Minn frændi Þiðrekr konungr oc Þether huartꝩæggi þæira skylldi ꝩæra drepinn i þessi orrosto ef þer fait sigr . Oc enn hæyrdo goði ꝩinr viðga min hinn bæzti hærtogi þu skalt hafa i þina fylking .vi. þusvn-drað riddara oc þessir allir ero fꝩsir at bæriaz . þu munt æigi koma aptr i romaborg með usigri . Ek ꝩilldi giarna at drepinn væri Þiðrekr konungr oc þether hans broðir oc nu hæria a mitt riki oc firir hvevitna
                  hvetvitna fram annat latið þer alldrigi koma hæim með lifi sono Attila konungs . Nu gefi yðr guð sigr i þessi færð oc farit hæilir oc ꝩærit nu hraustir oc goðir drengir þa
                  þar firir megit þer hafa ordlof . Nv suarar Vidga oc lez nu ꝩæra albuinn at bæriaz ꝩið hyni oc æi þikir honom illt at bæriaz ꝩið sono Attila konungs en ækki mæin ꝩill hann gera Þiðreki konungi ef hann skal raða . Nu lata þæir blasa ollom sinom luðrom oc laupa upp a si-na hæsta oc riða með kalli oc opi oc ludragang riða ut af borginni . Nu fara þæir sina læið með sinn hær norðr um fiall oc æigi letta þæir sinni færð fyʀ en þæir koma i þann stað er hæitir gronsport oc þar hitta þæir firir ser firir norðan ana Þiðrek konung af bærn með sinn hær . Nu sætia aumlungar niðr sin lantiolld
                  landtiolld firir sunnan ana oc hynir hafa slægit sinom landtiolldom firir norðan ana oc nu liggia þæir her hvarirtꝩæg-gio þessa nott . A þessi nott ꝩar ᴍeistare hilldibrandr varðmaðr Þiðreks konungs af bern yfir hærbuðom . oc þa er allir ᴍenn ero sofnaðir i hærbudom þa riðr hilldibrandr ofan med anni æinn saman læynilega oc þar til er hann hittir vað á anni oc riðr nu yfir ana . oc aðr en hann finni riðr maðr at moti honom oc sua er myrkt af nott at hvargi þǽirra ser fyʀ en hvaʀ riðr upp a annan . Nu mællte . Eigi þarf ek at segia þer mitt nafn nema ek ꝩilia firir þui at þu riðr éinn saman sem ek . Oc æigi þarf ek at spyria þic eptir nafne firir þui at ek kenni þik þo at æigi sæims við a .xx. ꝩætrum . þu ert mæistare hilldibrandr maðr Þiðreks konungs . Þa svarar Hilldibrandr . Þu sægir satt ek em ꝩist hilldibrandr hinn bæzti ꝩinr Þiðreks konungs æigi ꝩil ek þui firir þer leyna ne firir engum manne i at ek em hans ꝩinr oc ꝩist ertu ꝩælkominn minn hinn bæzti ꝩin ræinalld oc sæg mer tiðindi af þðro
                  yðro liði . Þa svarar Ræinalld þau ero hin fyrsto tiðindi yðr at sægia at yfir hær Erminriks konungs er æinn hærtogi Vidga yðar hinn godi ꝩinr oc annaʀ er Sifka yðaʀ hinn mikli uꝩinr oc þat kann ek yðr an-nat at sægia at sua ræið ek læynilega af varom landtiolldom at al-lir hyggia þat at enn sofa ek i sæing . en ek ꝩillda riða a Þiðreks konungs oc segia honom tiðindi ef æigi hitta ek þic oc þat ꝩilldi ek ꝩist at honom færiz ꝩæl at . en þo verð ek væita minom mannom . en engo ꝩil ek læy-na þiðrek þui er hann vill ꝩita af varri færð . Oc nu riða þæir baðir saman upp með ánni oc talaz ꝩið . Oc nu kemr upp tungl oc gerir sua liost at þæir megu sia yfir hvartꝩæggia liðit . Nu mælti Hilldibrandr . hvar er lið Sifka oc hans landtiolld hann er vaʀ hinn mæsti uꝩinr . nu mætta ek honom væita nokkot illt ef æigi ꝩilt mæinat hafa . Þa svarar Ræinalld Þu matt sia æitt landtialld gult oc af upp stonginni þrír gullknappar storir þat landtialld matt ꝩæl kenna þat a erminrikr konungr . þar liggr Sifka í en þo at ækki banna ek þer þa matt honom ækki mæin gera at sinni sua liggr þar um mikill hæʀ . Þa mælti hilldibrandr hvar er Vidga vaʀ keri ꝩín með sit lið . Nu svarar Ræinalld . Þu mat sia grœnt landtialld oc af upp með stonginni æinn mikill silfrknappr . J þesso landtialldi sæfr Viðga oc þar margir aumlungar oc þæir hafa þæss hæitstrængt at i skulu þæir kliufa margan hialm þann er hynir muno upp sætia oc þat fa þæir ꝩæl æfnt . Þa mælti Hilldibrandr hverr a þar landtialld svart . þa svarar Ræinalld þar mattu ꝩæl kenna mitt tialld þar sofa í minir menn . Nu mælti Hildibrandr . Nu hæfir þu ꝩæl gert er þu sagðir mer dæili hver-so skipat er yðrom hærbuðom . Nu skallt fara með mer vpp með anni gagnꝩart þui er standa var landtiolld oc skal ek segia þer hverso ꝩer hofom skipat ꝩarom hærbuðum . oc sua gera þæir . Ok þa er þæir riða upp með anni riða i gegn þæim .v. menn þat ero aumlungar oc ero af liði Sifka oc hans varðmenn . Nu riða þessir .v. diarflega at þæim oc hyggia at þætta myni ꝩæra hynir oc fara a niosn i þæira oc brægða sværdom oc ꝩilia dre-pa þa . Nu brægðr hilldibrandr sverði sinu alldiarflega oc riðr i gogn þæim . Nu mælti Ræinalld oc biðr þa æigi riða at sua hart þessi maðr fylgði mer hingat ok er minn maðr . Nu þikiaz þessir kenna at þætta man ꝩæra Mæis-tare hilldibrandr oc hoggua til hans a hans hiolmhott ok sundr hialmhottinn oc ekki ꝩetta bitr hialminn . Nu hoggr hilldibrandr i gegn með sværðe a hans hals sua at af flygr hofuðit oc sa fællr dauðr af hæstinom oc at suá skiliaz þæir . þui at Ræinalld ꝩill æigi at þæir bæriz lengr . riðr nu Ræinalldr oc hilldibrandr sem þæir hofðo ætlat oc varðmenn riða læið sina . Nꝩ koma þæir hilldibrandr a arbakkann gagnꝩart hærinom . þa mælti hilldibrandr . Þar matt sia landtialld oc fim stangir ok gullknappr a hver-ri þat er audkent þat er tialld Þiðreks konungs . oc þar matt sia a hægra ꝩeg rauð
                  rauðt landtioalld med rauðo silki þat er med stongom oc ix. gullknappom þat er landtialld Attila konungs . þar i ero synir Attila konungs oc junk-herra Þether broðir Þiðreks konungs . oc ꝩill hann nu hæfna sinnar sviꝩirdingar . Oc en mælti hann . A ꝩinstra ꝩæg fra Þiðreki konungi matt sia æitt landtialld grœnt þat er tialld Margræifa Rodolfs
                  Roðingæirs oc ꝩill hann nu ꝩæita lið Þedther oc þiðreki konungi . Nu hæfi ek sagt þer hverso sætt ero var landtiolld oc þat skal spyria med sonno Sifka at þiðrekr konungr ꝩill hællzt lata sitt mærki lata i gegn fa-ra Sifka oc þat skal hann spyria . Þa mælti Ræinalld . Sifka hæfir aðr sua ætlat at bæriaz ꝩið þiðrek konung en mitt mærki ꝩil ek lata fara i gegn Margræifa Roðingæir honom fylgia hynir þæir ero ækki varir vinir . En þa verðr viðga vaʀ ꝩinr með sina fylking bæriaz við junkherra þether oc junkherra sono Attila konungs oc er hann þo hælldr trauðr at bæriaz við þether firir sakir hans broðor Þiðreks konungs en þo man sua ꝩæra verða oc nu kyssir hvaʀ þæira annan oc skiliaz . biðr hvaʀ þæira annan ꝩæl fara . Riðr hilldibrandr nu hæim til sinna landtiallda oc þar til vadsins er aðr hæfir hann yfir riðit . En Ræinalldr i sin landtiolld . oc er hann kemr i landtialld þa er þar firir honom Sifka med marga menn ok er nu albuinn at bæriaz hann hæfir spurt um for hans
                  Hilldibranz oc ꝩill nu riða eptir honom oc drepa hann . Þa mællti Ræinalld til Sifka . Villt riða eptir hilldibrand oc drepa minn goða vin með þino liði . þa ma ek a allitilli stundo fa æigi minna lið en þu hæfir oc skalt þa fyʀ við mik bæriaz en ꝩið hann oc ꝩæntir mik aðr þu naer hilldibrandi at fyrr skalt lata margan mann oc þo er mæiri von at hann riði sina læið at sinni huart er þu riðr eptir honom eða æigi . Þa svaraðe Sifka . Þu Ræinalld . Vilt geraz uꝩinr erminriks konungs er mik sætti hofðingia til þessarrar hærfarar oc þu ꝩillt firir standa ꝩarom oꝩinom . þa svarar Reinalld . Ek ꝩil eigi væra uꝩinr Erminriks konungs hælldr ꝩil ek ꝩæita yðr lið til orrosto þott ek bæriz ꝩið vara frændr ok ꝩini . en æigi ma ek þætta ꝩæita yðr at þer drepit hilldibrand er hann riðr einn vndan . Nu kann væra at þenna hinn sama dag fait þer fullgoða kosti at hitta hilldibrand . þa er hann kemr með sinum monnom . Nu ꝩil ek þat engum banna at til hans riði oc kann þa ꝩæra at sialfr ꝩæri hann sik . Ok af þessom orðom læz Sifka ok hans menn oc riða æigi eptir hilldibrandi . En hilldibrandr riðr hæim til landtiallda Þiðreks konungs oc er þa i dagan . hann sægir Þiðreki aull þau tiðindi er hann varð ꝩaʀ a þæiri nott . En konungr sægir at enn for hann drengilega sem fyʀ . Oc nu er mornar oc alliost er orðit stendr Þiðrekr konungr upp oc lætr blasa sin bosun oc þægar i lætr við kvæða junkhærra Þether sina ludra oc slict sama Margræifi Roðingæirr oc standa nu upp allir oc ꝩapna sik . oc er þæir koma a sina hæsta þa riðr firir Mæistari hilldibrandr oc bærr i sinni hændi mærkistong þiðreks konungs . oc þægar eptir honom riðr Þiðrekr konungr oc hverr eptir aðrom allir hans menn oc riða til þessa ꝩaðs er aðr um nottina hafði yfir riðit hilldibrandr Oc er þat sia aumlungar letr Sifka blasa basun erminriks konungs . oc er þætta hæyrir viðga oc ræinalld þa lata þæir blasa ollom sinom mannom til at vapnaz oc bua sik til orrosto . Oc nu læypr viðga a sinn hest skemming med allum sinum ꝩopnom oc er albuinn at bæriaz slict sama reínalld með sinn hær . Valltari af vaskastæini er nu kominn a sinn hæst oc bærr i hændi ser mærkistong Erminriks konungs . þat mærki er a þa lund gert at hinn ytri lutr mærkisins er suart silki sem ramn . en annaʀ lu-tr er silki litt sem gull . en hinn þriði lutr mærkissins er grænn sem gras oc utan við þat mærki er saumat siautigir dynbiollor af gulli sua ringir þætta merki oc glymr at hæyrir um allan hærinn þegar er riðit er mærkit eða vindr bæʀ þat oc her eptir riðr sifka með alla sina fylking .vi. þusundrat ʀiddara oc mikinn fiolða sargenta . Oc er Þiðrekr konungr ser mærki Erminriks konungs oc hann væit at þar fylkir Sifka . þa kallar hann Mæistari hilldibrandr skylldi bera þar i mot hans mærki þat er gort af huito silki þar stendr i leo af gulli með korono oc þar fylgia dynbiollor af gulli æigi færi en .vij. tigir . þætta mærki hæfir Erka drotning latið gera oc gaf Þiðreki konungi . Nu riða saman þessar tꝩær fylkingar . Ræinalld riðr með sinom flokk . hans mærki er a þes-sa lund buit þat er raut silki sem bloð oc firir ofan a millom oc spiotz
                -ins ero þrír knappar af gulli oc hann stæfnir sinom hær i gegn Margræifa Roðingæir . oc þa riðr viðga með sinn hær hans mærki bar hinn sterki runga er engi risi fekz sa er honom væri iamsterkr þætta mærki er suart oc af hvi-tom stæini hamar oc s tong oc stæði . her i gegn riðr hærtogi nauðung oc bærr i sinni hændi mærki huit oc a markat leo af gulli oc þat merki gaf Erka drotning þether . oc þar eptir riðr junkherra þether oc tꝩæír synir Attila konungs erpr oc ortꝩin . ok hinn goði riddare hialprik er allra riddara er kurtæisaztr oc vaskastr . þæira skor er buin allt með rauðo gulli suo at líominn stendr af sem a loga sei . Nv riða þessar .vi. fylkingar saman . Þiðrekr konungr af bærn riðr nu fram með sinn hæst falka oc sit goða sverð ækkisax oc hoggr a hlidar ser menn oc hæsta oc fællir hvern yfir annan allt þar sem hann fæʀ . oc fyr
                  fyrir honom riðr mæistari hilldibrandr með hans mærki ok drepr margan mann annari sinni hændi oc þæira goði felagi vildifer fylgir þæim all
                dren-giliga ok er þessi orrosta en harðasta oc falla nu miok aumlungar af liði Sifka . ok nu kallar Þiðrekr konungr hatt ok eggiar sina menn ok mælti fram hart varir menn oc bæriz nu af kappi miklu ok drengskap . þer hafit optle-ga bariz við ruzimenn eða ꝩilcinamenn oc fengum ꝩer þa optaz sigr . En nu i þessi orrosto sœkium ꝩer ꝩart land ok riki oc her af megom ver hæita miklir menn ef ver fam ꝩart æiginland oc hedan af verðr þessi væizla miklu akaꝩare . Oc nu riðr þiðrekr konungr imiðia fylking Sifka oc drepr menn ok hæsta ok alt þat sem firir honom verðr oc sua fram i gegnom þæira fylking oc aptr aðra læið hann hræðaz nu allir ok engi þorir firir honom at standa huar sem hann riðr ok þa hæfir hann drepit utal manna . A annan veg i miðri fylking aumlunga riðr Villdifer oc firir honom falla aumlungar oc hvar sem hann kom i þa hælldr ængi maðr sinom hesti ok sinom ꝩopnom firir honom ok nu hæfir hann drepit marga rika hofðingia ok er hann enn æigi sárr drava . Þætta ser hærtogi Valltari af Vaskastæini hverso mikinn skaða Villdifer gerir a aumlungum oc firir honom flyia Aumlungar hvar sem hann kemr fram ok riðr i gegn honom allkapsamlega ok leggr mærkispiotino firir hans briost ok spiotið gengr i gegn
              om hann oc út um hærðarnar ok nu hoggr ꝩilldifer af ser spiotskaptið oc riðr at ꝩaltara oc hoggr a hans lǽr við sauðlinom ok sundr tækr bryniuna sua at isauðlinom nam staðar ok sin ꝩæg fell huarr af sinom hæsti dauðr a iorð . Oc nu er Sifka ser at hans merki er fallit oc drepinn er hinn matki kappi val-tari snyr hann sinom hæsti undan ok flyr oc þar eptir allt hans lið . En þiðrekr konungr oc allir hans menn ræka flottann oc drepa þa allan þann dag oc fylgia þæim allan þann dag langa læið ok skiliaz æigi ꝩið fyʀ en dræ-pinn er mæstr luti þæssa hærs oc er þat langa rið at þiðrekr konungr riðr . aðr hann skiliz ꝩið oc hann snyr aptr . Nv ser viðga at Sifka flyr oc allir hans menn oc nu ꝩæit hann at æigi fa aumlungar sigr ef sua fæʀ i aðrum stað sem her oc nu riðr vidga fram alldiarfliga . hann ser huar riðr hærtogi nauðung oc hæfir dræpit margan man . Vidga riðr at honom oc huar i moti oðrom oc þui nest ꝩerðr hin harðasta orrosta oc með þui skilia þæir sit æinꝩigi at Viðga ræiðir upp ann
                arri hendi sitt sværð mimung oc hog
                gr sundr mærkistongina ok fællr mærkit a iorð . oc i þæsso bili annat hogg a hans hals sua at sundr tækr bryniuna ok halsin ok fællr ser huart a iorðina hofuðit oc bolrinn ok þætta sia iunkherrar . Þa mælti Ortꝩín við hialprik sinn felaga matt sia hverso hin illi hundr Viðga gerir ska-ða a ꝩarom mannom ok nu hæfir hann dræpit varn hærtoga nauðung ridum nu til hans ok latom æigi længr fara a þessa lund . Her eptir riðr fram Ort ꝩin alldrengiliga í moti Viðga . oc með honom hialprik . ok þar i mot hinn stærki Runga oc verðr nu þæssi orrosta forkunnar stærk . oc aðr en letti falla til iarðar dauðir ortꝩín oc hans felagi hialprik . oc er þætta ser erpr oc Þether þa riða þæir fram allræystimanlega oc bæriaz af miklo kappi þether oc Runga . oc æitt mikit hogg hoggr Þether a hans hialm oc klyfr hialminn oc hofuðit sua at i ioxlonom nam staðar oc fell Runga dauðr til iarðar . Oc i bili hæfir nu Viðga drepit erp . þa er þætta ser þether at drepinn er iunherra
                  iungherra huartꝩæggi erpr oc ortꝩín . þa riðr hann i gegn Viðga ræi-ðr oc nu ꝩill hann lata sit lif eða hæfna sinna fostbræðra oc hǫggr nu at Viðga opt ok hart . þa mælti Viðga . Ertu þar þether broðir Þiðreks konungs af bærn ek kenni þik . rið a braut ok i annan stað . firir hans sakir ꝩil ek ækki mæin þer gera ok bersk við aðra menn . þa sva-raði þether . Þat ꝩæit guð firir þui at fallnir ero minir junkherrar ær-pr oc ortꝩin oc þu hinn illi hundr hæfir þa baða drepit þa ꝩil ek ꝩist æigi lifa nema ek fa hæfnt þæira . oc annat skal ꝩæra at þu skalt fælla mik dauðan af minom hæsti eða ek skal ꝩæra þinn banamaðr . oc nu hauggr hann enn halfo stærkligar oc sækir nu allra fastaz . Nu mælti Viðga . þat ꝩæit guð með mer at þat geri ek nauðigr ef ek drepr
                  drep þik firir sakar þins broðor . Þiðreks konungs af bærn . Þa hio þether til viðga af allo afle a hans hialm en þessi hialmr er sua harðr at ækki stal er harðare . Nu stokkr sværðit af hialminom fram oc hlæypr ofan fyrir framan sauðulbogann sua at af tækr hofut hæstzins firir framan bogann oc þar let skemingr sitt lif hæstr viðga . Nu mælti Viðga þar sem hann stendr a iorðunni Þat ꝩæit hin hælgi guð at nu geri ek þat ꝩærk at ꝩist hugða ek at æigi skyllda ek gera oc sua mikil nauð hændir mik nu at nu ꝩerð ek lata mitt líf eða enn aðrum kosti ꝩerð ek nu at drepa þik . Oc nu tækr Vidga baðom hondom of meðalkafla sins suærðs mimungs oc reiðir upp ok hoggr nu a bak þether sua at suærðit bæít isun-dr bryniuna ok bukinn oc fell hann með tꝩæim lutum a iorðina oc her eptir verðr nu mikil orrosta oc drepr Viðga margan mann oc hann lætr nu ok margan mann af aumlungum . Guði
                  Goði riddari olfarð bærsk nu oc allan þænna dag af miklo kappi . hann bæʀ mærki Margræifa Roðingæirs . hann er nu riðinn langt fram i hær aumlunga oc hoggr a tꝩær liðar ser menn oc hæsta oc honom fylgir margræifi Roðingæirr alldrengiliga oc hafa nu drepit mikinn fiolða manna oc engi skor stændr firir þæim slict sama riðr fram fra sinom monnom Ræinalld hinn mæri riddare oc hoggr hyni oc kastar hveriom yfir annan ok alla hæfir hann sina brynio bloðga oc sinn hest hann ser nu hverso mikinn skaða gerir Vlfarð hans frændi a aumlungum oc nu ꝩilia oc flyia hans menn firir Margræifa Roðingæir oc Vlfarð . Nu riðr Ræinalld i moti þæim alldrængiliga með miklo kappi oc sætr sitt glaðil firir briost sins frænda Vlfarð sua at sundr nam bryniona ok briostit oc ut um hærðarnar oc fællr hann dauðr af sinom hæsti . Þesso ner er staddr Margræifi Roðingæirr ok tækr upp sina morkistong
                  merkistong oc hælldr upp merkino oc riðr nu fram allra diarflegazt . hann hoggr sino sverði til riddara er bar mærkit a hans hals sua at af nam hofuðit oc sundr mærkistongi-na . oc fællr mærkit a iorð Nv er þætta sa aumlungar at fallit er mærki Ræinalld oc Sifka hæfir flyit oc nu flyia allir aumlungar . Oc er Ræinalld ser at allt hans lið flyr þa ꝩerðr hann oc at flyia sialfr . her eptir riðr æinn riddare allkapsamlega at Þiðreki konungi þat er hans maðr oc sægir ok callar . Goði herra Þiðrekr konungr rið æigi længr æptir þessom hær rið hælldr aptr . Ek kann sægia þer ill tiðindi ok mikil oc ero saunn . hinn illi hundr Viðga drap fyrst þinn goða hærtoga nauðung oc þar nest hæfir þu latið ortꝩín oc hans broðor erp þina junkherra oc en er drepinn þin goði ꝩinr hialprik oc nu er dauðr þinn broðir þether oc þætta alt hefir gert hinn illi hundr viðga rið aptr hærra oc hæfnd
                  hæfn þæirra . Nv suarar þiðrekr konungr . huat gaf guð mer at sok er hann let koma sua illan dag yfir mik at ækki ꝩapn fæsti a mer k i dag ok ek hæfi ækki sar en minir Juncherrar ero baðir dauðir oc minn liufi broðir þether oc þot þat tælia ek at hann er dauðr þa ma ek þat ꝩæl bera ef minir Juncher-rar lifði . firir þa sok at fra þæssom dægi ma ek æigi koma i hunaland . oc nu ꝩerð ek dæyia eða hæfna minna juncherra . Nu snyr hann aptr sinum hæsti falka oc keyrir hann fast með sporom oc honom fylgir nu allr hans hæʀ oc sua riðr hann huat ok þioðsynlega at ængi maðr fær honom fylgt ok nu riðr hann þar til er orrostan hæfir værit oc sua er hann nu ræiðr ok harmsfullr oc grimmr at ælldr brænnande flygr af hans munni oc ængi riddare er sua diarfr at ꝩit hann þori at bæriaz . Oc er þætta ser viðga þa flyr hann sem aðrir menn . þann hæst sem att hafði þether þæim riðr ꝩiðga sem skyndiligazt o-fan með ánni musula . en Þiðrekr konungr riðr eptir honom oc nu kallar Þiðrekr konungr á Viðga . Þu hinn illi hundr bið min ek ꝩil hæfna broðor mins er þu drapt ok æigi skallt længr lifa ef þu þorir at bæriaz við æinn mann þa bið min en Viðga lætr sem hann hæyri æigi oc riðr nu allra huatazt oc enn kallar þiðrekr annat sinn oc bað hann biða ef hann þorir oc sægir at þætta er skom at flyia firir æinom manne oc hann ꝩill hæfna broðor sins . Þa svarar viðga . Ek drap þinn brodor nauðigr oc æigi hæfði ek hann drepit ef ek mætta hallda mino lifi . oc ef ek fæ þætta bætt ꝩið þik með gulli ok silfri þa ꝩil ek ꝩist bæta . Oc nu riðr hann allt þat er hans hæstr ma fara . En þiðrekr sæ-kir eptir honom . Oc nu riðr ꝩiðga út a sióinn en þiðrekr er nu kominn naliga at honom . oc i þesso bili sokkr viðga i sioinn oc nu skytr þiðrekr konungr spioti eptir honom oc spiotskaptið stoð eptir er i hafði bitið jorðina í árosinom . oc þar stendr þat spiotskapt en i dag oc þat ma þar sia hverr er þar kęmr . Nv riðr Þiðrekr konungr aptr þar sem bariz hafði værit oc ser hann þar fallinn margan sinn mann vin oc frænda oc nu kemr hann þar at er liggr hans broðir þether . Oc þa mælti hann . þar liggr þu minn broðir þether þat er mer hinn mesti harmr er þu ert sua buinn ok nu tok hann upp hans skiolld oc kastar a þæim skilldi er aðr hæfir hann firir þui at sa er hogginn til onytz . Oc nu gengr hann þar til sem voro hans iunkherrar falnir með sinar hinar huítu brynior oc hina horðo hialma ok þo hafði þat nu ækki tioat þvi at þo hofðo þæir nu fal-lit . Oc nu mælti Þiðrekr konungr Minir liufo Junkherrar þat er mer mestr harmr er ykr hæfi ek latið oc huat ma ek nu fara hæim í susat . Þat ꝩæít guð með mer hælldr ꝩilldi ek hafa borit stor sar oc ꝩærit þit hæilir Oc nu gengr Þiðrekr konungr brot oc allir hans menn ero nu til hans komnir . Þa mælti þiðrekr konungr hæyr þu nu . margræfi Roðingæirr . Bær þu mina goða Qveðio Attila konungi oc fru Erka drotningo hæim i hunaland . Alldri siðan ꝩil ek koma i hunaland sua margan dreng goðan sem Attila konungr hefir latið firir minar sakir . Oc nu suarar margræifinn oc margir adrer hofðingiar oc sægia . Eigi skalt sua gera þat kann opt hænda i orrosto at hofðin-giar lata sina dyrliga drengi ok fa þo sialfir sigr sua sem her er . Nu skallt þat ꝩæl þacka at þu fect sigr en æigi skallt firirlata þic þot þu hafir latið þina iunkherra . Ver skolum helldr biðia erka drotning at hon verði ꝩæl ꝩið þat þot hon hafi mist sinna sona . oc allir sku-lum ꝩer þar til stoða þer sua at Attila konungr skal nu æigi vera þer verri ꝩinr en aðr . Nu mælti þiðrekr konungr oc quæz alldri myndo hæim fara at sua buno . firir þui at ek het Erka drotningo at ek skylldi færa hænni baða so-no sina en nu hæfi ek þat æigi æfnt . Þa gengo til þiðreks konungs allir hofðin-giar oc allir riddarar oc sogðo . Goði herra Þiðrekr konungr far hæim með oss i hu-naland . Ver skolum þer sua til stoða at Attila konungr oc Erka drotning skal nu væra þinn ꝩin æigi minni en aðr . Villt æigi fara aptr i hunaland þa vilium ver allir þer fylgia far þa eptir þino riki oc bærrsk
                  bærsk við Erminrik konung . oc ꝩilium ver alldri aptr koma fyʀ en þu hæfir þitt riki . Þa svarar Þiðrekr konungr . þat þori ek ꝩist æigi at fara með hær Attila konungs lengr at sinni sua illa sem at hæfir borit er ek let hans tva sono . oc hælldr ꝩærð ek hæim fa-ra með yðr . Oc nu snua þæir aptr ollom hærinom oc fara alla læið sina allt þar til er þæir koma i hunaland a fund Attila konungs i . Nv er Þiðrekr konungr kemr i susat þa gengr hann i æit litid hús oc ꝩill nu ꝩist æigi koma at finna Attila konung oc Erka drotning . Nu gengr marɢræifi Roðingæirr i haull Attila konungs oc firir hann ok mælti . Sit hæill herra Attila konungr . Oc þa svarar Attila konungr . Velkominn minn maðr margræifi Roðingæirr . hver tiðindi kantu at segia mer af yðarri ferð . hvart lifir Þiðrekr konungr af bærn eða huart hafa hynir sigr fengit eða usigr eða huart hæfir yðr farit ꝩæl at eða illa . Þa svarar Margræifi Roðingæirr . lifir Þiðrekr konungr . oc hynir hafa sigr fengit i orrosto oc þo hæfir oss illa fariz firir þa sok at ꝩer hafom latið vara iunkherria erp oc ortvin . Nu grætr erka drotning er hon hæyrir þætta sagt oc naliga allir þæir er inni ero i hollinni . þa mælti Attila konungr hverir hafa fallit af hynom med minom sonom . þa svarar marɢræifinn . herra . margir dyrligir drængir . hinn fyrsti maðr junc-herra Þether af bærn oc þinn goði ꝩin hialprik oc hærtogi nauðung Vill-difer oc margir aðrer goðir drengir oc miklir haufðingiar . oc sua ha-fa Aumlungar latið firir oss halfo flæiri menn ok með flotta ko-muz undan þæir er lifit þago . Nu mælti Attila konungr oc ꝩarð ꝩið drengiliga þessi tidindi . Nu er enn sem fyʀ þæir verða at falla er fæigir ero oc engum manne gefr lif goð ꝩapn eða mikit afl ef þo skal hann deyia . Vist reyndi þat her i færð at hin bæztu ꝩopn er bunir voro með minir synir erpr ok ortꝩin oc þæira fostbroðir þether þar með lago þæir nu allir dauðir . oc en mælti Attila konungr . huar er nu minn goði ꝩin þiðrekr konungr . þa svarar æinn maðr . J æino stæikarahusi þar sitr nu þiðrekr konungr oc mæistari hilldibrandr . oc þar hafa þæir af farit sinom ꝩapnom oc ꝩilia æigi koma i augsyn þer herra sua þikkir honom illa er hann let sina iunkherra . þa mælti Attila konungr . Minir tꝩæír riddarar gangit ut ok biðit þiðrek konung min ꝩin inn koma hann verðr enn mik hitta þo at a þessa lund hafi at boriz . Þessir tꝩæir riddarar gan-ga þar sem sat Þiðrekr konungr af bærn . oc biðia hann ganga inn firir Attila konung oc segia þæir sik eptir honom sendan
                  senda . Þiðrekr konungr svarar at miklo er honom i sino skapi þyngra oc mæiri harmr enn hann vili koma med adrom mannom at sua buno oc þessir riddarar ganga inn oc segia Attila konungi At þiðrekr konungr vill æigi koma i augsyn honom . Eptir þætta stendr upp erka drotning gratande oc með henni hænnar þionastukonor oc gengr þar til er sat þiðrekr konungr . ok er hon kemr i husit mælti hon ꝩið þiðrek konung . Goði ꝩinr þiðrekr hverso ꝩarðu sik minir synir baðir eða hverso goðir drængir voro þæir aðr þæir fello . Þa svarar þiðrekr konungr af miklum harmi . fru vist ꝩoro þæir goðir drengir oc ꝩæl vorðo þæir sig
                  sik oc ængi þæira ꝩilldi fra adrum skiliaz . þa gek hon at honom oc lagði badar sinar hendr of hals hans oc kysti hann oc mælti . Godi ꝩinr þiðrekr konungr gac nu med mer in i holl til Attila konungs oc vær nu ꝩælkominn oc vær katr . Opt hæfir sua til borit fyʀ sem nu at þæir menn fengo bana i orrosto er þess var auðit . oc þæir er eptir lifa verða þo sialfra sin at geta ekki tyr at harma dauða menn . vær nu katr oc vælkominn með oss ok Attila konungi oc gack nu með mer . Nu stendr Þiðrekr konungr upp oc gengr inn eptir Erka drotning i hollina . Oc er hann kemr firir Attila konung stendr konungr upp oc biðr Þiðrek konung væra ꝩælkominn oc kyssir hann oc bað hann sitia hia ser i hasæti enn sem fyʀ oc þætta þækkiz þiðrekr konungr oc er nu með Attila konungi en langa
                  langar riðir oc er þæira ꝩinfængi nu engu ꝩerra en fyʀ . Tꝩæim ꝩætrom siðaʀ en bariz hæfir værit ꝩið gronsport tækr sott Erka drotn
                ing oc er þæssi sott hætlig sua at þat þikkiz hon finna at hon mun æigi læingi lifa ef æigi ꝩill letta þessi sott sua færr sottin akapt . oc nu a æinum dæigi sendir hon orð þiðreki konungi at hann komi til hænnar . oc er hann spyʀ at hon sendir honom orð þa ferr hann þægar i stað a hænnar fund . oc er þau finnaz þa quæðr ꝩæl huart þæira annat . Oc nu mælti Þiðrekr konungr . þætta ma ꝩæra hinn mesti harmr oc ef þessi sott fær þer firirkomit ma mikit spillaz hunaland . ef sua dyrlig kona fær bana oc þat væit guð ef sua bæʀ til at þa læt ek minn hinn bæzta ꝩin . Oc nu mælti Erka drotning . Þiðrekr þu hæfir værit mikill ꝩinr vaʀ oc Attila konungs oc mikit hæfir þu styrkt vart riki oc mikit gott æi-gum ver þer at launa . Nu kann sua til bera at þessi sott skili vara ꝩinattu Nv ꝩil ek at þer þiggit af oss vingiafir . Ek ꝩil gefa þer .xv. mærkr af rau-do gulli i staupi oc her með oll klæði skorin af purpura er engi maðr sa dyrligri en her var i . þætta mægo væra yðor semdarklæði oc tignar . Junkfru herað min frændkona hana ꝩil ek yðr gefa oc ge-tið sua hennar raðs . Þa suarar þiðrekr konungr . Goða fru Erka drotning . ꝩist er þin sott hætlig . mikla ꝩínattu hæfir þu lyst ꝩið oss nu sem fyʀ bæti guð þer nu þi-na sott . en ækki fam ꝩer at gort enn mæira er Attila konungi at lata slica kono en mikinn lut hunalandz . oc þa ꝩar Þiðreki konungi sua mikill harmr at hann gret sem barn oc æcki fek hann flæira um rætt oc nu gekk hann i . Oc en mælti ærka drotning huar er minn keri vin . Mæistari hilldibrandr . her em ek sagði hann oc gek til hænnar oc spyʀ hvat hon ꝩill . hon toc af hendi ser sinn hinn bazta gullhring oc gaf honom oc mælti at þau skulo skiliaz ꝩinir oc sua finnaz þa er þau hittaz . þa svarar Mæistari hilldibrandr . fru haf firir guðs laun þessa ꝩingiof oc marga aðra er þu gaft mer fyrr oc alla ꝩinattu er þu ꝩæittir bæði mer oc þiðreki konungi oc nu grætr Mæistari hilldibrandr oc allir þæir er hia ero . Þa mælti Erka drotning við sina riddara oc biðr kalla til sin Attila konung hælldr skyn-dilega . Oc er þessi riddare hefir rekit hænnar œyrindi . stendr Attila konungr upp skyndilega oc þegar sem hann kemr firir hennar sæing . spyrr hann hvat hon ꝩill honom . Erka drotning sagði . Riki konungr Attila . Nu kann væra at ꝩit skilimz oc kann sua til bera at þv verðir kꝩanlauss . þa man æigi længi þat ꝩilia . leita þer goðrar kvanar oc dyrligrar sem vert er en ef þu tæ-kr illa kono þa ma þat ꝩera þitt gialld oc margra annarra . Goði herra Attila konungr tak æigi kono af niflungalandi oc æigi af kyni alldrians oc ef þat gerir þu þæss mun gialda oc af engum lut man iammikit uhap standa wmm oc þinna barna sem af þesso ef þætta gerir þu . Oc þa er hon hæfir þætta mællt snyz hon fra honom oc þui nest andaz hon . Oc þa er þat spyrsk at Erka drotning er dauð þa harmar þat oc gret hvert barn oc hver maðr of allt hunaland oc ꝩiða annars staðar . oc þat mæla allir at alldri kom dyrligri kona i hunaland . eða su er flæi-rom mannom hæfði gott gert en Erka drotning . oc þat með at enga kono i hunalande hafa flæiri menn gratið . Attila konungr lætr bua ꝩægliga um lic sinnar fru drotníngarínar . oc var hon jarðat ꝩið borgarꝩægginn oc yfir henar græpti stod Attila konungr oc þiðrekr konungr af bærn . oc allir hinir dyrligsto menn er þa ꝩoro i susát oc allir greto enn med nyio hennar dauða . A þæssum tima i niflungalandi i þæirri borg er hæitir verniza þar ræðr firir Gunnaʀ konungr oc með honom hans broðir haugni oc hinn þriði þæira magr sa er agetastr hæfir værit firir allum koppom oc haufðingiom hvartꝩæggia i suðrlaundom oc norðrlandum . en til þess bar hans afl oc allzkonar atgorꝩi hugpryði ok spæki oc framꝩisi en þætta ꝩar Sigurðr svæinn er þa atti grimilldi dottor alldrians konungs oc systor þæira gunnars oc haugna er þa atti brynilldi hina ri-ko oc hina fagru . Oc þaðan ifra er Sigurðr hafði fengit grimhilldar stoð þætta riki með mikilli pryði a alla lund fyrst at þui at iammarger haufdingiar sem þar styrðo fenguz æigi iamcapsamir oc matker oc firir þeim voro hræddir allir þæira vꝩinir . oc þar nest með þui at mæira attu þæir lausafe gull oc silfr en allir konungar aðrir þæir voro ærit grimmir sinom oꝩinom . en hverr þæira var adrum sua goðr ꝩinr . sem allir væri þæir brœðr . Sigurðr svæinn var ok firir þæim of alla luti . hans horond var sua hart sem sigg villigaltar eða horn oc ængiskonar ꝩapn matti a fæsta ne-ma milli hærðanna þar ꝩar hans horond sem annarra manna . Nv er þat æit sinn at drotningin brynilldr gengr i sina holl oc þar sitr firir henni grimhilldr systir Gunnars konungs oc þa er brynilldr kemr til sins sætis . þa mælti hon til grimailldar . hui er tu sua stollz at þu stændr æigi upp i gegn mer drotningo þinni . Þa svarar Grimilldr . Ec kann þat segia þer huat til bæʀ er eigi stend ek upp þer i gegn þat hit fyrsta at þu sitr i þui hasæti er min modir atti oc em ek æigi verr til komin en þu þar at sitia . Þa mælti brynilldr þot þin moðir ætti þætta sæti oc þinn fadir ætti þessa borg oc þætta land þa skal ec nu þat æiga enn æigi þu hælldr matt nu fara of skoga at kanna hindarstiga eptir Sigurði þínom bonda þar til er tu nu komin bœtr enn vera drotning i niflungalande . Þa mælti Grimilldr . Þui bregðr þu nu mer oc færir mer þat nu í brigzli oc til sviꝩirðingar er ek hugði at mer skylldi at væra ꝩægr oc somi at min bondi se Sigurðr svæínn . Nu hæfr þu vpp þænna læic er þu mant ꝩilia at ꝩit talim flæira . ockar a milli hvat þer er til sœmðar eða vsœmðar . Seg nu mer fyrsto spurning er ek spyr þíc hverr tok þinn mæydom eða hver er þinn frumꝩæʀ . Þa svarar brynilldr . þar hæfir þu mik spurt þæss er ek kann ꝩæl at sægia oc mer er ængi osœmð i . Riki konungr gunnaʀ kom til minnar borgar oc með honom margir dyrligir hofðingiar oc með raði minna ꝩina tok ek hann til manz oc var ek honom giptt með g margskonar pryði oc gor til hin dyrli-gazta ꝩæizla með manfiolða oc með honom fór ek hæim higat i nif-lungaland . oc þæsso ꝩil ek æigi þik læyna oc engi annan ef eptir spyʀ at hann er minn frumꝩæʀ . Nu svarar grimilldr . Nu lygr þu þat er ek spurða þic sem mer var ꝩon sa maðr er þinn meydom tok fyrsta sínn . hæitir Sigurðr svæinn . Nu svarar brynilldr . Ek varð alldrigi Sigurðar kona oc alldri hann minn maðr . Þa mælti Grimild
                  Grimildr . þat skyt ek her til þessa fingrgullz er hann tok af þer þa er hann hafði tækit þinn meydom þætta sama gull tok hann af þinni hændi oc gaf mer . Oc nu er brynilldr ser þætta gull þa kennir hon at hon hæfir átt oc nu kemr hænni i hug hverso farit hæfir oc idraz nu hælldr sarlega hverso þær skulo þræyt hafa með ser of þætta mal sua at iammar-gir skulo hæyrt hafa oc þessir lutir ero nu upp komnir firir alþy-ðo er fyʀ hafa fair menn vitað oc sua mikils þikkir brynilldi þætta vert at hænnar licame er nu sua rauðr sem nydreyrt bloð . oc nu þægir hon oc mælir ækki orð stendr upp oc gengr i oc t af borginni . hon ser ræið þriggia manna til borgarinnar . þæira er hinn fyrsti maðr Gunnarr konungr oc hans brodir haugni oc hinn þriði Gernoz hon gengr i moti þæim . oc ꝩæinar oc grætr allsarliga oc rifr sin klæði . Gunnaʀ konungr oc hans broðir haugni hafa riðit þænna dag a skog at væiða dyr . oc er þæir sia brynilldi drotning hverso hon lætr oc þat ꝩito þæir æi-gi huat hana man harma oc staudva nu hesta sina . þa mælti drotningin . Riki Gunnarr konungr ek gaf mik upp i þitt ꝩalld oc firirlet ek mitt riki ok mina ꝩíní oc mína frændr þætta allt gerða ek firir þinar sakar huart skalt eða annar maðr hæfna minnar suiꝩirðingar oc ef þu ꝩillt æigi hæfna min þa matt hæfna þo hæfna sialfs þins . Sigurðr svæinn hæfir rofit yckor trunaðarmal oc sagt sinni kono grimilldi allt hverso þu lagðir þinn trunað undir hann . oc þa er þu fect æigi sialfr mitt lag oc letz Sigurð svæin taka min meydóm þat sama færði grimildr mer i brigzli i dag . firir ollom monnom . Þa svarar haugni . Þu rika drotning brynilldr grat æigi lengr oc haf engi orð um oc lat sem þætta hafi æigi ꝩærit . þa svarar brynilldr væl ma ek sua lata sagði hon . Sigurðr svæinn kom hingat til yðar sem æinn vallari en nu er hann sua stollz oc sua rikr at æigi man langt heðan liða aðr en þer munot allir honom þiona . oc sua kom hann til min fyrsta sinni at æigi ꝩissi hann sinn faðor eða sina moðor . oc enga sina ǽtt . Þa mælti Gunnarr konungr . Fru . Æigi skalt grata oc þægi þu þægar i . Sigurðr svæinn mun æigi læingi væra váʀ herra oc min systir Grimildr man æigi ꝩæra þin drotning . Nv gerir brynilldr eptir þvi sem konungrinn bað . Gunnarr konungr oc hans broðer haugni rida nu i borgina oc til hallarinnar oc honom fag-na hans menn oc sua lætr nu Gunnarr konungr oc haugni oc gernotz sem þæir hafi æcki ꝩettanna spurt oc slict hit sama brynilldr . Sigurðr svæinn hæfir ridit a skog at ꝩæiða dyr at skemta ser med sinom monnom . oc er hann nu æcki hæima þæssir
                  þæssar riðir . Fam dogom siðaʀ at kvælldi kemr hæim Sigurðr svæin með sinom monnom oc er hann kemr i þar er inni sitr Gunnarr konungr stendr konungr vpp oc fagnar ꝩæl magi sinom Sigurði svæin oc slict sama Haugni hans broðir oc gernotz oc allir þæir er inni ero oc þætta kvælld dræcka þæir oc ero allkatir . Brynilldr drotning er nu allugloð . Fám dogom siðaʀ mælti haugni til sins broðor Gunnars konungs . Herra ner ꝩilt riða út a oc væiða dyr oc ver allir saman . Konungr svarar at hann vill nu ut riða þa er gott er ꝩæðr æinnhvern dag . oc nu liða nocorir dagar . þa gengr haugni til stæikarahus oc mælti ꝩid stæikarann læyniliga . Þann dag er a morgin er skalt hafa buit snimma ꝩarn mat oc allar krasir skalt ꝩæra lata saltar sua sem þu fær fong á . oc bær þat firir Sigurð svæin allt er saltazt fær þu . oc her eptir gengr hann i brot oc kallar sinn skænkiara oc mælti . At morní er ver motomz snimma þa skalt skenkia oss sæint . oc nu gengr haugni aptr . Nesta morgin eptir ardegis kallar Gunnarr konungr oc haugni at þæir ꝩilia buaz at riða út at ꝩæiða dyr . þar eptir ganga þæir til borða oc snæða . Oc þa kemr Sigurðr svæinn þar oc mælti til Gunnars konungs . herra hvert ꝩillt riða hui snædir þu sua snimma . Þa svarar konungr . Ver ꝩilium t riða at ꝩæiða dyr oc skemta oss . hvart ꝩilt fara med oss eða ꝩilt hæima ꝩæra . Þa svarar Sigurðr svæinn . Herra ꝩilt riða út þa ꝩil ek ꝩist fylgia þer . Þa mælti konungr . Gac þa til borðz oc snæð oc sua gerir hann . oc þessi stæikari oc skænkiari hafa allt sua gert sem haug-ni bað þa . þa er þæir hafa snætt ero bunir þæira hæstar oc riða þæir t a skoginn oc hlæypa at dyrom oc sla sinom hundum . oc þegar er Sigurðr svæinn er t riðinn af borginni gengr Grimilldr til sinnar reckio oc legz niðr at sofa . firir þa sok at sua illa er henni við brynilldi at æigi ꝩill hon með henni sitia oc enga skemtan ꝩið hana æiga . Haugni hefir riðit nocoro siðaʀ af borginni en adrir þæir oc hæfir talat ꝩið drotningu brynilldi langa rið . oc i þæira æínmæli er þætta at brynildr biðr haugna at sua skal hann til haga at Sigurðr svæinn skal æigi hæim koma þat quælld . oc at hann megi þan dag deyia . en þar til ꝩill hon gefa honom gull oc silfr oc adrar gersimar slict allt er hann beiðiz . En hann sægir at Sigurðr svæinn er sua mikil kenpa
                  kempa at æigi ma hann ꝩist sægia þat huart hann getr radit hans bana en ꝩið kvæz hann læita mono at sua megi ꝩerða . oc her eptir riðr haugni t a skoginn en drotningin bað hann væl fara oc æfna orð sín . Nu hlæypa þæir eptir dyrom oc fara allmæðilega oc stundom rena þæir . oc Sigurðr svæinn er þæira fræmstr nu sem hvert sinni oc nu hafa þæir dræpit æinn ꝩilligault mikinn oc her eptir hafa þæir aðr længi sott . oc þa er hundarner hafa ꝩid fæstz svinit skaut haugni sino spioti þenna ꝩilligaullt til bana oc her yfir standa þæir nu allir ok skera suínít oc taka allt in-nan ór oc gefa hundom sinom oc nu er allom þæim sua varmt oc nu ero þæir sua moðir at naliga hyggia þæir at þæir mono springa oc þa koma þæir þar sem flytr æinn bæckr oc Gunnarr konungr slær ser niðr oc dræk-kr oc adrum megom hans broðir haugni oc þa kemr at Sigurðr svæínn oc slæzt þægar niðr at bæckinom sem aðrer þæir . Oc þa stendr upp haugni er hann hæfir drukkit oc tækr sítt spiot baðom hondom oc læggr milli hærða Sigurði svæin sua at stendr i gognom hans hiarta oc vt um brios-tið . Oc þa mælti Sigurðr svæinn er hann feck lagit . Þæss matti mik æigi ꝩara af minom magi er nu gerðir þú oc ef þætta ꝩissa ek þa er ek stoð upp a mina fætr aðr þu ynnir þætta ꝩerk at fa mer banasar þa væri minn skiolldr brotinn oc hialmr spiltr oc mitt sverð skorðott oc mæiri ꝩon aðr þætta ꝩæri gort at allir þer fiorir ꝩæri dau-ðir . oc her eptir dyr
                  dæyr nu Sigurðr svæinn . Nu mælti haugni . Allan þænna mor-gin hofom ver ællt æinn ꝩilligaullt oc ver fiorir fengim hann varla sott en nu a litilli rið hæfi ek væitt æin æinn biorn eda æinn . visund oc verra ꝩæri oss fiorom at sœkia Sigurð svæin ef hann væri ꝩið buinn en at drepa biorn eða visund er allra dyra er fræcnastr . Nu mælti Gunnarr konungr vist hæfir þu ꝩæl væitt oc þænna ꝩisund skolum ꝩer hæim hafa oc fœra Grimilldi minni systor huar sem hon er . Nu taka þæir upp lic Sigurðar sꝩæins oc fara með hæim til borgar . Oc nu stændr drotning brynilldr uppi a borg oc ser at Gunnarr konungr oc hans broðir haugni oc gernoz riða til borgar . oc sua at þar mono þæir fara með Sigurð svæin dauðan . Hon gengr or borginni moti þæim oc mælti at þæir hafi ꝩæitt allra manna hæilaster oc biðr þa nu færa Grimilldi hon sæfr í sinni sæ-ing . faðmi hon hann nu dauðan . þui at nu hæfir hann þat sem hann hæfir til gert oc sua Grimilldr . Þæir bera nu likit upp at loptino oc er læst loptið . oc þægar briota þæir upp hurðina oc bera inn likit oc kasta i sæingina upp i fang hænne oc ꝩið þætta vacnar hon oc ser at Sigurðr svæinn er nu þar i rækkiunni hia henni oc er nu dauðr Þa mælti Grimilldr ꝩið Sigurð svæin . Jll þickia mer þin sár huar fec tu þau . hér stendr þinn gulbuinn skiolldr hæill oc æcki er hann spilltr oc þinn hialmr er hvergi brotinn . hui ꝩartu sua saʀ þu mant væra myr-ðr . vissi ek hverʀ þat hæfði gort þa mætti þat ꝩæra hans gialld . Þa svarar haugni . Æigi var hann myrðr . Ver ælltom æínn villigolt oc sa hin sami ꝩilligaultr vætti
                  væitti honom banasár . Þa svarar Grimillðr . Sa sami ꝩilli-gaulltr hæfir þu ꝩærit haugni oc engi maðr annarra oc nu græ-tr hon sarlega . Þæir ganga nu brot af loptino oc ín i oc ero nu katir oc brynilldr æigi ukatare . En Grimilldr kallar sina menn oc lætr taka lic Sigurðar svæins oc bua um allꝩægliga . Oc er þessi tidindi spyriaz at Sigurðr svæinn er drepinn þa sægir þat hverr maðr at æigi mun eptir lifa i ꝩerolldini oc alldri siðan mon borinn verða þuilikr maðr firir sakir afls oc reysti oc allrar kurtæisi caps oc milldi er hann hafði um fram hvern mann annarra oc hans nafn mun aldrigi tynaz i þyðꝩærskri tungo oc slict sama með norðmannom . Hærtnið konungr ꝩar rikr maðr i ꝩillcinalande oc mikill hofdingi firir allra luta sakir . hann er allra kappa mæstr hans kona ꝩar ostacia dottir Runa konungs af austrriki hennar stiupmoðir var sua fiolkunnig at hon firirgerði henni i barneskio oc kastaði til hænnar sinni fiolkyngi sua at hon er nu iamkunnig sem firir henne var hænnar stiupmoðir . Ostacia er æigi at siðr allra kuæn-na ꝩænst oc ꝩitrazt oc ærit er hon illgiorn . hærtnið konungr ann hænni mikit . J þænna tima ræðr bærtangalande Jsungr konungr hinn stærki med sinom sonom hann er mikill vꝩinr hærtnið konungs oc hæfir væítt mikit lið íamnan Attila konunge oc gert mart illt ꝩillcinamonnom . Hærtnið konungr ꝩilldi þess giarna hæfna er drepinn var Osantrix konungr hans faðorbroðir fyrst Attila konungi eða Þiðreki konungi oc þar nest Jsungi konunge er hinn þriði var hinn mesti hofuðsmaðr at drapi osantrix konungs . Nu samnar hærtnið konungr saman hær miclum oc . fæʀ með hærinn til þæss er hann kemr í bærtangaland i riki Jsungs konungs þar brænnir hann oc drepr menn oc tækr mikit fe . Jsungr konungr oc hans synir sitia i bærtangaborg oc værða æcki ꝩið varir huat hærtnit konungr hæfir gert . Oc þa er hærtnit konungr hæfir fen-git sua mikit hærfang oc sua ꝩiða farit sem hann ꝩilldi i bærtangalandi fæʀ hann hæim aptr oc hæfir halldit ollom sinom monom . Jsungr konungr oc hans synir spyria huat gort hæfir hærtnit konungr af vilcinalandi er þæira var hinn mæsti uꝩinr . þæir samna hær um alt sitt riki oc fæʀ eptir hærtnit konungi oc ꝩilia hæfna sin . hann sendir orð sinom hinum goða ꝩin þetlæif dansca oc adrom manne fasolld stollza . þæir ꝩerðaz ꝩið ꝩæl ordsendingina oc fara með sinom monnum til motz ꝩid Jsung konung oc koma nu allir saman i ꝩilcinaland oc brænna þar morg heroð oc stor oc drepa margan mann . firir þæim flyr allt þar sem þæir fara . Engi maðr er sua diarfr at þori at skiota æino spioti moti gegn þæim . allt flyr sumt a morkina sumt a skíp oc sumt a hæiðar obygðar . sumir flyia til hærtnit konungs oc sægia honom at cominn er i riki jsungr konungr af bærtangalandi med sina sono oc þar er með honom þetlæifr danski oc fasolld stollzi oc allz hafa þæir .v. þusundrat her-manna oc engi fylking stendr firir þæim oc ængi kappi þorir at biða þæira . Við þessi tidindi ꝩerðr hærtnið konungr ræiðr miok oc sendir boð um allt sitt land at allir hærmen komi saman vilcinamanna oc ꝩæri land sitt . þessi tiðindi þickia ollom ogorlig at bæriaz í gegn sua miclum kappum sem nu ero komnir i ꝩilcinaland . Her eptir samnaz saman með hærtnið konungi mikill hęr . oc hans kona ostacia fæʀ út oc rærði sinn gauð
                  gand . þat kollom ꝩer at hon færi at sæiða sua sem gort ꝩar i forneskio at fiolkungar konor þær er ver kollom ꝩolor skylldo sæiða honom sæið . Sua mikit gerði hon af ser i fiolkyngi oc trollskap at hon sæiddi til sín margskonar dyr leona or biorno oc flugdræka stora hon tamði þa alla þar til at þæir lyddo hænne oc hon matti ꝩisa þæim a hændr sinom uꝩinom . Sua sægir i kvæðom þyðærskom at hænnar hæʀ væri likr fiandom sialfom . hon siolf var ok sem æinn flugdreki . hærtnið konungr flytr sínn hær i gegn isungi konungi oc þar er þæir finnaz verðr strong orrosta . Jsungr konungr oc hans synir með sin mærki ganga hart fram oc drepa margan mann hauggua a tꝩær hliðar ser hæsta oc menn oc firir þæim fællr hær-rinn allt þar sem þæir komo fram . J aðrum stað riðr fram þetlæifr danski með sina fylking hann væitir oc margum manne bana oc firir honom standaz ækki vilcinamenn . oc hina þriðiu fylking hæfir fasolld stollzi hann bærsk þenna dag af miclu kappi oc skilr margan mann við sin hæst sua at alldri sa sik siðan . Villcina
                menn falla i þæiri orrosto sua sem þa er akr er skorinn . J þæsso bili kemr til ostacia með sina suæit þa er hon hæfir saman dregit af fiolkyngi . drekarnir flugo yfir hærinn oc væita manom ba-na með klom sinum oc með munni oc leonar bæriaz oc bita oc slict sama birnir oc siolf ostacia flygr sem dreki yfir hærinom oc pinir til oll dyr oc alla dreka at bæriaz . Jsungr konungr oc hans synir sia nu hverso þes-si micla oc hin illa suæit gerir þæim mikinn skaða . hann keyrir sporom sin hest oc spennir fast sit spiotskapt þat er hatt oc sua digrt at í þriu er clofinn askrinn oc hans spiotskapt er æinn lutrinn af hínom digra aski . hann ser huar flygr hinn illi dreki sa er mæiri oc hræði-legre en allir aðrir . hann skytr spiotino at drekanom . drekinn ser hver-so þætta micla spíot flygr til hans breðr
                  bregðr ser undan flygr spiotid hia honom enn drekinn steypir ser ofan at konungnom
                  konunginom oc tækr með sinom munni oc klonom oc glæypir hann . þætta ser hans ællzti son sa er allra þæira ꝩar sterkaztr . hann læggr drekann með sino spioti gognom fotinn uppi við bukinn . drækinn snaraz ꝩið lagino oc þrifr sinom klom hann sva fast at gognom gengr bryniuna oc bukinn sua fær hann bana . oc aðr hæfir hann drepit leon oc biorn . Nu i þesso bili hæfir lorantin hinn yngsti sonr konungs drepin æinn leon oc orðit sárr oc æinn dræka særði hann til bana oc þæssi dreki væitir honom banasár með sinom klom . Sva læingi stendr þessi orrosta at drekarnir oc leonar hafa latið na-liga allir sitt lif af storom hoggom sona Jsungs konungs . Oc Jsungr konungr er nu dauðr með alla sina sono firir dyronom oc drekom oc engi maðr ꝩæitti þæim bana annars kostar en með fiolkyngi ostacie . Fasolld stollzi lætr bera sitt mærki fram i miðian hær ꝩilcinamanna i hærtnið konungi oc stendr þar snorp orrosta milli þæira tꝩæggia hofðingia . fasolld hæfir nu drepit annarri sinni hændi morg hundrat ꝩilcinamanna hann er nu miok sáʀ oc moðr i ꝩigino . Nu riðr at honom sialfr hærtnið konungr oc læggr til hans sino glaðel i hans briost sua at ut geck um hærðarnar fællr nu fasolld dauðr af sinom hesti oc fallin er nu aðr mæstr lutr liðs hans . þætta ser þetlæifr danski þar er hann bærsk oc hæfir fællt ꝩilcinamenn sua at æigi liggr lægra ꝩalkaustrinn en saðul hans bar hann hæfir latið oc flæsta alla sina menn oc sialfr er hann nu miok saʀ . æigi at siðr riðr hann nu diarflega fram i hær vilcinamanna oc ꝩill hæfna fasolld sins hins kera ꝩinar . hann keyrir hæstinn sporom oc riðr at hærtnið konungi leggr sino spioti i hans skiolld sua at sundr tækr skiolldinn oc bryniuna tꝩæfallda oc vndir hondina oc snæið isundr her-ðarnar allt a hol við herðarblaðit oc fællr konungr þægar af hæstinom til iarðar . Þetlæifr drepr þar med sino sværði mar-gan goðan dreng yfir konungi oc margir flyia nu . en faír standa eptir . Þa flýgr æín hinn ꝩærsti dræki yfir Þetlæif með gapanda munn oc ꝩill ꝩæita honom bana . þetlæifr læggr sino glaꝩel vpp i gegn drekanom i hans munn sua at ut geck um halsinn . drekinn spennir hann með sinom clóm oc lystr með ꝩængionom oc fællr allr yfir hann ofan oc sua fǽr þetlæifr danski bana . oc hæstrinn undir honom . þa er fallner eru aller kappar af bertanga skiliaz villcinamenn ei fyrr við en drepit er hvert manz barn bertanga hers . Villcinamenn hitta sinn herra hertnið konung mioc sáran með storum sarum flytia hann með ser . oc koma til lœcnar þeir er bezter eru i oc groða hann . Þa er hertnið konungr er heim komen i borg . þa er hans kona ostatia siuc . oc þa verðr hertnið konungr varr ꝩið huaðan af hanom er komen liðꝩeizla . su er drekarner eða dyren haꝩa hanvm veit . oc hversv hans kona var fiokunneg
                  fiolkunneg oc þrim dagum siðaʀ dœyr hvn með litlum órðstir
                  orðstír . Hertnið konungr ꝩerð
                   ꝩerðr enn heill sínna sára . oc styrir sinv riki . villcinalande sua sem hœyrer enn isagv hans . oc hann ꝩinr morg storvirke meðan hann er konungr i villcinalande . oc af hanvm er allmikil saga . þo at þes uerðe nu eigi her getet i frasogn Attila konungr af Susa spyrr at dauðr er Sigurðr sveinn . oc æpter lifir hans kona grimhilldr ær allra kꝩinna er vitrast oc fegrst . enn hann ær nu kvanlaus . Hann sender æpter sinvm frænda osið i at hann skal coma til hans . Oc er herto-genn spyrr at hans frende attila konungr ꝩill hann hitta . Gerer hann færð sina til Susa . oc með hanvm .xx. ridderar . Attila konungr fagnaðe honvm vel oc seger at hann haꝩe hanum sent orð . oc vill at hann fa-re hans sendefor i . attila konungr ꝩill senda hann at biðia ser konv Grimhilldar systvr Gvnnars konungs er átt hever Sigvrðr Sveinn . Osiðr hertoge lez fara ꝩilia hvert er konungr vill hann sent hava . Nv byz hann til þessar ferðar með mikilli kurteisi oc hever með ser .xl. enna kurteisastu riddera oc marga sveina vel buna . Hann fer alla sina leið til þess er þeir komv i . oc hitta Gunnar konungr
                  konung í . Þeím er þar vel fagnat . dvelz hann þar nokora daga . Ein dag heimter hann gunnar konung a tal oc með hanum oc hogna oc gernoz oc er þeir ero a malstefno . mellte . osið hertoge . Attila konungr af Susa . Sen-der goða kveðio gunnare konunge . oc hogna hans broðor . Attila konungr ꝩill fa yðra systor Grimhilldi með sva miklo fe sem yðr somer at senda honvm . oc hann ꝩill vera yðar ꝩin . En aðr ek fare he-ðan verð ek hœyra mitt erende hvert vera skal . Þa suarar Gunnarr konungr . attila konungr er maðr rikr oc mikill hofðingi . vill hog-ne oc Geroz
                  Gernoz minir brœðr sem ek þa megom ver ei synia hanum þessa . Þa suarar hogni . Sua liz mer sem os mune þat vera mikill vegr at hinn riki attila konungr fae varrar systor . hann er allra konunga rikastr oc mestr . nu megvm ver af þvi vera meiri menn en nv erom ver . en þetta mal verðr þo at rœða fyr henne . fyr þvi at hennar skap er sua stort . at ei ma attila konungr oc enge annarra i henna
                  hennar fa fyr uttan hennar ꝩilia . Gernorz biðr raða konung oc þa hogna . oc þikkir þetta ꝩel fallit ef þéim syniz . Nu ferr . Gunnarr konungr oc með hanom Vsið oc hitta Grimilldi . oc seger Gunnarr konungr henne aull þesse tiðinde oc spyrr huessu henne man ꝩera i þetta rað . En hvn seger at hon þorer eigi at neitta attila konunge ser til manz . Sua er hann rikr konungr oc sua er fengit þess manz at reka hans erende . at helldr ꝩill hon þessv iatta ef þat er rað Gunnars konungs hennar broðor . en konungr seger þat at eigi ꝩill hann neita þessu raðe með þvi at þat er ei i mote hen-nar ꝩilia . Gunnarr konungr oc hans brœðr tala allt þetta mal við hertoga Osid sua at þetta skal ꝩera reðet
                  raðet . Oc her æpter byz hertoge osið heim at riða . Oc er hann er albuenn þa tecr gunnarr konungr skiolld gullbven oc hialm er att hafðe Sigvrðr sveinn er allra vapna er beztr . oc gefr hann osið oc skiliaz þeir goðer ꝩínir . Riðr hertogenn heim i . oc seger attila konunge alla sina ferð . konungrenn þakkar hanum ꝩel oc seger at hans ferð er hin bezta ꝩorðen . Litlo siðaʀ byr attila konungr færð sina oc skal nv fara i epter sinni festarkonv grimhilldi . Þessi ferð er bven allvegleg . Attila konungr hever .d. hvndrað riddera oc marga sveina . Þa er gunnarr konungr spyrr at attila konungr oc þiðrecr ero komner i hans land . riðr hann t i gegn þeim með allum sinum envm beztum mannvm . oc þa er þeir fínnaz . riðr Gunnarr konungr fyr attila konung oc heilsar honvm . oc hans broðer hogne fyr þiðrek konung oc kyssaz þeir oc hittaz nv ener bestu ꝩinir riða nu aller saman aptr til borgar vernicv . oc er nv bven en dyrlecsta ꝩeiðzla . oc at þesse veizlv . giptir Gunnarr konungr attila konunge grimilldi systvr sina . oc er lokit er þesse ꝩeizlv . riðr attila konungr oc þiðrecr konungr brvtt oc at skilnaðe gaf Gunnarr konungr þiðreke konunge grana hest sigurðar sveins oc sverðet gram gaf hann margreifanum . En attila konunge grimhilldi oc silfr sua mikit sem hanvm var some at . oc skiliaz nu goðer vínir . Riðr attila konungr oc þiðrekr konungr heim i riki . oc geter vm stvnd síns rikis . en hans kona grimhilldr grœtr hvern dag sin liꝩua bvanda Sigurð svein . Oc er liðnir ꝩorv .ví. vetr sua at grimhilldr hever veret i þa er þat eina not at hvn mellte við attila konung . Herra attila konungr þat er mikill harmr er a þessvm .ví. vetrvm hevi ek eigi hitta mina brœðr hve ner villt herra þeím heim bioða . Ec kann segia þer þau ti-ðindi er þo kann vera at aðr vitir þv at Sigurðr sveinn minn maðr atti sva míkit gull at engi konungr i var iamnavðegr . en þat mikla fe hava nv mínír brœðr . oc eigi vilia þer
                  þeir mer af vnna eins pennings . en mer þætte sœmelegre herra at ek rœða fyr þessv fe . oc þat skallt vist ꝩita ef ek fœ þetta gull at allt skallt þat eiga með mer . EN er attila hœyrer þesse orð þa ihvgar hann vandlega hvat hvn seger oc veit at satt er . En attila konungr er allra manna fegiarnastr . oc þikkir illa er hann skal ei fa niflunga skatt oc suarar a lund ek veit fru at Sigvrðr sveinn atte mikit gull . þat fyrst er hann toc vndan þeim mikla dreka er hann hafðe drepit . nest þat er hann fecc i hernaðe . oc þar með þat er hans fa-ðer hafðe att Sigmundr konungr . en allz þessa missum ver . en þo er kvnnarr
                  gvnnarr konungr várr en kerste ꝩin . Nv ꝩil ek fru at þv bioðer þeím ef þv ꝩill heím þinvm brœðrvm . Enn ekki ꝩil ek til spara at bva þa veizlv sem vegligast . þau skilia sina rœðv at sinni . Oc eigi mikilli stvndu siðar letr ɢrimilldr kalla til sín .í. men oc seger þeim sín eren-de . at hon ꝩil senda þa í at reka mitt erende . en til þessar farar skal ek ykr bva með gulli oc silfri oc goðum klœðum . oc goðum hestvm . oc þesser leícmen segia at þeir vilia allt þat er hvn byðr giarnsamlega gera . Nu byr hon færð þeirra hveria leið er hvn ma vegligast . oc fœr þeim bref oc innsigli . attila konungs oc sitt . Þesser menn fara alla sina leid til þess er þeir koma í niflvngaland . oc hitta Gvnnar konung i vernico borg . Gunnarr konungr tecr vel sendimonnum attila konungs mags síns . oc ero þeir þar i goðvm fagnaðe . Nv er sendemen haua þar dualz litla rið . Stendr ꝩpp sa er erendit bar . Gengr fyr Gunnar konung oc mellte . Attila konungr af Susa oc hans drottning Grimhilldr Sender queðio Gunnare konunge i vernizv oc hans broðor hogna oc Genorz . oc Gislher oc allum þeirra vinum Guðs oc sina . Ver ꝩilivm yðr bioða heim til veizlu oc vinattu í land . Attila konungr er nu gamall oc þungféʀʀ at styra sinu riki . en hans unge sun aldrian er en fara ꝩetra gamall . Nu liz oss sem þier mvnit vera bezt til komner at stiorna þessv riki með yðrum frœnda hans moðurbreðr . þa riðr
                  rið er hann heuir ei sialfr alldr til at geta sins rikis . Nu ꝩerðit þer at koma æptir varre orðsending . oc raðet landraðum með oss hvat sem þa syniz oss af at taka . um þetta mal . oc havit með yðr sva marga menn sem yðar some er til oc veret heilir . Þa er konungr gvnnarr hever lesit þetta bref . kallar hann a sina brœðr hogna . oc gernoz oc gislher . hann berr vpp þetta mal oc leítar raðs ꝩið þa hverso hatta skal . þa svarar hogne . þa
                  þat kan ꝩera herra at þér ꝩilit fara i Hunaland at heimboðe þins mags attila kon
                ungs en með þvi at þu farer i Hunaland þa man eigi aptur oc enge sa er þer fylgir . fyr þvi at grimhilldr er utru kona oc vitr . oc ma vera at hvn se i um os . Nv svarar gvnnarr konungr . Attila konungr minn magr hever mer orð sent með vinattv at ek skal koma til hunalands oc fara þesser menn með sannendvm . en þat er þitt rað hogni at ek skal ei fara . en þetta rað gefr þu mer epter þvi sem þin moðer gaf minum feðr er hvert sinni var verra et siðarra en et fyrra . Nv vil ec þat eigi af þer þiggia . Nv skal ek at v sonno i oc venter mik at ek kome aptr epter minvm vilia . oc áðr en ek fer af hvnalande man allt hvnaland gevit i valld . en þv hogne fylg mer ef þv villt . en ella sit heíma . ef þv þorer ei at fara . þa mellte hogne ei melir ek þetta fyr þvi at ek mꝩni ꝩera rœddare um mitt lif en þv skallt ꝩera vm þitt . oc ei þikki mer verra at beriaz en þer skal þickia . En at sonnv ma ek þer þat segia ef þv ferr i hvart er þv ferr með marga men eða fa engi þei-ra kemr aptr lifs i niflungaland . en ef þu vill fara i þa ꝩil ek epter sitia . eða mant ei Gvnnarr konungr hversv ꝩer skilldvmz ꝩið Sigurð svein . en með þvi at þv mant eí . þa veit ec þann mann i er mvna skal . en þat er grimhilldr var systir oc hon skal ꝩist þic aminna þa er þv kemr i . þa svarar Gunnarr konungr þot ser sva rœdr fyr þínní systvr Grimhilldi at fyr þa skylld þorer þv ei at fara . þa skal ek fara eí at siðr . Hogna verðr nv hermt ꝩið er sva opt er i brigzli fœrt hans moðerne . hann stendr vpp oc gengr inn i til sins frœnda folker . oc mellte ꝩið hann þv mant ꝩilia fara i hvnaland með oss sem Gunnarr konungr hever nv raðet epter orðsending Grimhilldar . oc með oss skalv fara aller ꝩarer menn oc ꝩapne sic nv oc bvez hvatlega oc þeir eínír þvrvo at fara er þore at beriaz . Þa stoð vp drotning oda moðer Gunnars konungs oc gislher . oc gengr til konungs oc mellte til hans . Herra mik drœymðe æinn draum er þv skallt hœyra . enn þat er i þessvm dravm . at ek sa i sva marga fvgla dauða at allt land vart var avtt af fvglvm . Nv hœyre ek þat at þer niflvngar etlet at fara i . en af þesse ferð ꝩeít ek at standa man mikit uhap . hvartvegia niflvngvm oc hvnum . oc meiri ꝩon þikki mer ef þer faret at margr maðr lati fyr þat sitt lif . Ger sua vel herra far ei . illt eina man af standa þott er faret . Þa svarar hogne . Gunnarr konungr hever nv raðet ferð sína sva sem hann vill vera lata . oc ekki hirðvm ꝩer vm dravma yðra gamalla kvinna . fatt gott vitit þer . ekki megv yðor orð standa vm ꝩa-ra ferð . Þa svarar drottning . Gunnarr konungr man raða sinni ferð . oc sva þv hogne . hvart er þit skalut fara i eða ei . Enn min unge son gislher hann skal heíma vera . Ja seger gislher ef minir brœðr fara þa skal ek ꝩist ei epter sitia . oc hlœyr
                  hlœypr vpp oc tekr vopsen
                  vopn sin. . Nv sender Gunnarr konungr boð vpp i sitt land at til hans skalu koma aller hans menn . þeir er vaskastir erv . oc frœcnaster erv . oc hanum bazt hvgaðer . Oc er þesse ferð er bven . hever Gunnarr konungr .x. hvndrad manna . goðra drengia . oc vel bvenna . með hvitvm bryniom oc biartvm hialmvm oc skarpvm sverðvm oc hvossvm spíotom . oc skiotvm hestvm . oc þar sitr heima morg fogr kona oc dyrlig epter sinn bvanda . oc sinn sun oc broðvr . Nv tecr hogni merki Gunnars konungs i hond . Þat merki er inn yzta lvt lit sem gvll en i miðiv hvítt . oc í markadr ꜹrn með koronv af ravðo silki . oc neðsti lvtr merkis grœn . Gunnarr konungr hever þvilikan orn a allri sínní herneskiv . En hogni hevir a sinni herneskio . oc ei með koronv . Gernorz oc Gislher hava skiolldo rauða oc lact með gulli haucr oc þat marc hava þeir aller a herneskiv . oc með sama lit erv þeirra merki . Her af ma þa kenna með sína skór hvar þeir riða . niflvngar fara nv alla sina leið til þess er þeir koma at rín . þar sem saman kem
                  kemr dúná oc rín . oc þar er breitt er arnar hittaz . en þeír finna ekki skip . þeir dvel-iaz þar um nottena með sinum landtiolldum . Vm kvelldit er þeir eru metter at notturðe mellte Gunnarr konungr til hogna sins broðvr hveʀ skal hallda ꝩorð þessa nott af varum monnum . Scípa þeím er þer syniz . Þa svarar Hogne . Þer megoð skipa þeím er yðr syniz til ꝩarðhalldz vp með ánne . en fyr neðan liðit vil ek her vera varðhalldzmaðr sialfr . þvi at þa megom ꝩer til geta ef ver fám oss nockort skip . En Gunnare konunge likaðe þetta vel . Þa er aðrer menn forv . at soua . Tecr hogni oll sín vópn oc gengr með ánne oꝩan en á er tvnglslios mikit oc ma hann fyr þvi sea sina leið . Nu kemr Hogne til eins vatz er heitir mœre . oc hann ser nockora menn . oc a vatneno . oc ser hann þeirra bvnað liggia við vatnit oc milli oc arennar . hann tecr klæðen oc felr . oc þetta erv ekki aðrer menn . en þat sem kallaðar erv siokonor . þær eigv æðli a eða ꝩotnvm . en þessar siokonvr hava faret ór rín oc i ꝩatn at skemta ser . Nv kallar siokonan oc biðr hann fa ser klœðe sín . oc gengr vp ór vatnenv . Nv svarar Hogne . Seg mer þetta fyrst . Hvart skalvm coma ivir þessa œ oc aptr . með þvi at ei seger þv mer þat er ek spyr þic . fær þv alldri þín klði . þa mællte hon . þer megoð komaz aller heilir ivir þessa œ en alldri aptr . oc mantv þo hava áðr eð mesta ærviði firir . Nv brigðr Hogne sinv sverðe oc drepr siokona
                  siokonuna . oc hœggr ímiðio svndr hvaratvegio oc dottor hennar slict sama . oc enn gengr hann ovan með ánne vm rið . þa ser hann eit skip vt a ána oc eín mann á oc bað hann roa at lande . oc sœkia einn Elsungs mann . en sva kallar hann her fyr þvi at þa erv þeir komner i elsvngs iarlls ens vnga . oc hyɢr hann at skipmaðen
                  skip-maðren man þa roa skiotare ímót hanvm . þa svarar scipmaðren Ecki sœker ek helldr elsvngs mann . enn annan mann . oc ꝩil ek vist eí roa vttan kꜹp . þa mellte Hogne oc tecr sinn gullring oc helldr vpp . se her goðr drengr þina skipleigv . her er einn gvllringr . hann gef ek þer i ferioskatt ef þv flytr mik . Oc er þesse skipmaðr ꝩeít at hanvm er gull-ringr boðen i þa mínniz hann þess at hann hever skommv áðr qvangaz oc fengit fagrar
                  fagra konv oc ann mikit . oc vill fa henne gull huar sem hann getr . hann legr sinar arar t oc rœr at lande . Nv stígr Hogne a oc fœr farningarmanne sinn gvllring oc gengr vt a . Nv vill feriomaðren roa aptr yvir ána . enn Hogne biðr hann roa vp með lan-de . en ferio
                  feriomaðrenn vill ei roa . Hogne seger at hann skal roa ef hann ꝩill oc sva þott hann vílí eigi . Nu verðr ferio maðrenn rœdr . oc rœr sem hogne vill . oc baðer þeir roa allt þar til er þeir koma til liðs niflvnga . Nv er Gunnarr konungr a oc allt lið hans . oc hava fengit aðr eitt skíp . oc er þat allitit . oc með þvi litla skipi hava nockorer menn faret ivir øna . oc þegar er þeir forv fra lande fyllir allt þetta skip . oc huelver vnder þeím oc komaz þeír nꜹð-vglega til landz . en er Hogne kemr til þeirra með þetta mikla skip . ver-ða nifl
                vngar fegner . Stígr Gunnarr konungr sialfr a . oc með honum .c. manna roa þeír a øna . hogne rœr sva mikit at í verre brytr hann svndr baðar árárnar . oc áf keípana oc mellte at alldri þrivíz sa er þessa hae hio os til handa . oc hliop vpp oc bra sverðe oc hio havoð af skipmannenn
                  skipmannenum er sat fyr hanum a . Þa mellte Gunnarr konungr til Hogna . Hvi gerðer þv þetta illa verc . hvat gaftv hanum at soc . Þa svarar Hogne . Ek ꝩil ei at boð fare fyr i varre ferð . oc nu kann hann ekki af at segia . Oc þa mellte Gunnarr konungr reiðvlega illt eina mantv gera nu oc hvert sínní . oc alldri er kátr nema þa er þv gerer illt . Þa svarar Hogne . hvat skal ek spara nv at gera illt meðan ver farvm fram . ek veit nv gerla at ekki barn i ferð kemr aptr . Gunnarr konungr styrir . oc nv brestr isvndr stiornviðín . oc gengr fra styrir
                  styrid oc svífr skipinv bœðe fyr stravme oc ꝩeðre . Nv lœypr Hogne skyndilega aptr til styrisins oc drengr i allharðhendilega . Oc þa er hann heꝩer bœtt stiornviðina . oc hann hever við komit styrinv . þa er skamt til landz . oc i bili hvelvir skipinv . oc vit þat koma þeir til landz . at hvert klœ-ðe er alvátt um þa . þat er innan borðz var . Leiða þeir nv skipit a . oc bœta at þat sem brotet var . oc lata aptr fara sina men ivir áná i mote sinv liði . oc flytiaz iꝩir ona allt þar til er ivir er komit allt liðit . Oc epter þat fara þeir leið sina allan þan dag . At kvellde legiaz þeír niðr . oc lata Hogna hallda vorð . oc er aller menn erv sofnaðer . þa gengr Hogne einsaman a langt fra liðinv . hann kemr þar at er einn maðr ligr oc sefr sa er með vopnvm . oc sverð sit hevir hann lagt vnder sik . oc koma hiollten fram . tecr Hogne til sverðsens oc bregðr sverðinv oc kastar fra ser . hann stigr sinvm hœgra fœte a hans siðv oc biðr hann vaka . en þesse maðr lœypr vp oc þrifr til sverðsens . oc missir hann oc mellte . Vei verðe mer fyr þenna svefn er nv svaf ek . Nv er komen herr i míns herra . Rodingeirs margreifa . Ec heꝩer nv vakat .íí. daga oc .íí. nætr oc fyr þat sama sofnaða ek . Þa mellte Hogne við hann oc finnr at hann er goðr drengr . Þv mant vera góðr drengr . se her minn gull-ring . hann skal ek þer geva fyr þinn drengskap . oc þv skallt betr níota . en sa er fyrr var gevit . ek skal oc fa þer sverð þitt oc sva gerer hann . Nv svarar þesse maðr . haf fyr mikla guðs þocc þína giof . fyrst er þv gaf
                  gaft mer sverð mitt en siðan þín Gvllring . Nv mellte hogne . Ecki skallt vera rœdr um þenna her ef þv geter landz . Rodingeirs margreifa . hann er várr ꝩín . Fyr þessv rœðr varo liði Gunnarr konungr af niflvngalande . oc hans brœðr . Seg mer enn góðr drengr . hvar visar þv oss til gistingar i nótt eða hversv heiter þv . Ek heiti ekkiꝩorðr sagði hann . Oc nu vndrvmc ek hversv þv ferr . er þv hogne alldrianssón . er drapt minn herra Sigurð svein . get þín meðan þv ert i hvnalande . þv mátt her eíga marga avondarmen . En ecki kann ek ꝩisa þær til betra natstaðar en i bakaler . til margreifa ʀoðingeirs . hann er goðr hofðinge . Þa mellte Hogne . þangat hever þv oss visat er aðr havom ꝩer ætlat . Rið nv heím til borgar . oc seg at vér manvm þangat koma . seg oc at ver erum helldr vater . Nv skiliaz þeir . oc riðr eckivarðr heim . en hogne ferr aptr til sínna manna . oc seger Gunnare konunge allt hversv hanum hever fariz . oc biðr þa standa vpp sem hvatazt . oc riða heím til borgarennar . oc sva gera þeir . Eckinvarðr ríðr heim sem hvatlegast til borgar oc er hrann kemr i hollena . hever margreife ʀoðingeirr mataz . oc ætlar at sova ganga . Þa seger eickinꝩarðr . at hann hever hitt Hogna oc sva at Gunnarr konungr er þar komen með mikit lið . oc ꝩill riða þangat til gistingar . Roddingeir margreife stenðr vpp . oc kallar til allra sinna manna . biðr þa taka skyn-diliga oc buaz um sem bezt oc vegligast . oc sva sin hs . Oc n sialfr margreife Roðingeirr letr taka sina hesta oc ꝩill vt riða i mote þeím með margvm riddervm . oc aller oc hans menn erv nv i oc vmbvnaðe . En er margreife Roðingeirr ríðr t af borgenne . kemr i gegn hanvm Gunnarr konungr með allt sitt lið . Roðingeirr margreife fagnar vel niflvngum oc byðr þeim með ser til fagnaðar . En þessv tecr vel Gunnarr konungr . Oc Hogne biðr eckinvarð haꝩa firir mikla gvðs þock . hversv hann rac þeírra œrende Nv koma niflungar igarð Roðingeirs margreifa oc stiga af sinvm hestom Enn menn Roðingeirs margreifa taka þa oc gœyma ꝩel . Oc sva sem sagt hæver eckinvarðr lætr margreifenn gera tva ellda vti i garðenvm er þeir ero vater . oc við annan ell
                  elld sitr Gunnarr konungr oc Hogne oc þeirra brœðr . oc svmer þeirra menn . en svmt lið þeirra ꝩið annan ælld . En þeir er firir voru fylgia margreifa inn i . oc skipar hann þeim ápalla . Nv fara niflungar af sinum klœðum ꝩið elldana . Þa mellte Gvdelinda kona margreifa . hvn var systir hertoga Naudungs er fell við gransport . Niflvngar hava hingat fœrt marga hvita brynio . oc margan harðan hialm oc skarpt sverð nyian skiolld . oc þat er harmanda mest at ɢrimhilldr grœtr hvern Sigurð sveín sinn bvanda . Þa er þesser ælldar ero brvnner gengr . Gunnarr konungr oc Hogne oc þeirra brœðr inn i hollenna . oc sitia þat quelld oc drecka með hinvm bezta fagnaðe . oc ero nv allkater . Oc þa fara þeír at sova . Roðingeirr margreife ligr i sœng hia sinni konv . oc talaz þáv ꝩið . Þa mellte Roðingeirr margreife frv hvat skal ek geva Gunnare konunge oc hans brœðrvm . þat er þeim se virðilict við at taka . oc mer se vegr at geva . Hon svarar . þat herra sem yðr syniz ráð til . þat allt skal vera mitt rað um þenna lut er þitt er . Oc enn mellte Roðingeirr margreife . Ek ma segia þer vm ivngherra Gislher ef þat er yðart rað at ek man geꝩa hanum íungfrv mina dottur ena fysto giof . Nv svarar Godelingda . Þat er vel at þv gever hanum ockra dottur . ef sva er at hann mette niota . en þat rœðvm
                  rœðvmk ek . Nv er lios dagr oc stendr Roðingeirr margreife vp oc klœðez . oc hans ridderar . oc þa standa vp niflungar oc kalla sin klœðe . En Roðingeirr margreife biðr þa dveliaz með ser nockora daga . en niflungar ꝩilia nv fara oc dveliaz ecki . Oc þa seger Roðingeirr margreife at hann vill riða með þeim með sinum ridderum . oc ganga nv til borða oc drecka nu gott ꝩín . oc ero allkáteʀ . Þar ero nv margskonar leikaʀ oc annor skemtan . Nv lætr Roðingeirr margreife bera inn einn hialm gvlle varðan . oc settan dyrlegvm steinvm . oc gefr Gunnare konunge oc þessa giof þackar Gunnarr konungr vel þikkir vera . en mesta gerseme . Þa tecr Roðingeirr margreife ein nyian skiolld oc gefr Gernorz . Þa gefr margreife sina dotttur Gislher . oc meler . Goðe herra . Gislher þessa mœy ꝩil ek þer geva til eiginkonu ef þv villt þickia
                  þiggia . Gisl her svarar . oc biðr hann geva allra manna heilastan . oc lez ꝩilia þiggia með þock . Ok enn mellte Roðingeirr margreife . Se her íuncherra Gislher eitt sverð er ek ꝩil geva þer þat hæiter gramr . þat hever at Sigurðr sveinn . þat hyg ek at ꝩera skal allra ꝩap-na bezt er i for se . oc enn þackar Gislher þessa giof . oc biðr hann hava fyr Guðs lavn alla sina sœmð er hann hever gert hanum i for . Nv mellte Roðingeirr margreife til Hogna . Goðe ꝩin Hogne . hvern grip mattu þann sia her með mer er þv villt hellzt þegit haꝩa . Þa svarar Hogne . Mer liz sva seger hann sem her man hanga einn skiolldr sa er dꜹcblár at lit . hann er mikill oc stercr uen-ter mek at ꝩera mune . hann hever stor hogg hann vil ek þiɢia at giof . þa . svarar Roðingeirr margreife . þat kemr ꝩel ꝩið fyr þa soc at þann skiolld bar goðr drengr . hertoge Naudung oc hann fecc stór hoɢ under mimvngseggiom af enum sterka viðga . aðr hann felle . oc er þetta hœyrer frv Gvdelinn . grœtr hvn sarlega sinn broðor nꜹðvng . oc þesse skiolldr var nv geꝩenn hogna . Þeir þakka Roðingeir margreifa forkvnnar vel sinar giaꝩer oc velgerning . Þa er þeir ero metter . Lata þeir taka sina hesta . oc bua sialfa sik . oc með þeim Roðingeirr margreife oc með honvm ener voskvstv ʀidderar . oc ʀiða vt af borgenne . er þeir ꝩorv at því bvner . Þa bað frv Gvdelin þa fara ꝩel oc hæila . oc koma sva aptr með sœmð oc ꝩirðing . Oc margreivenn kyssir sina frv Gvdelinn aðr hann riði brott oc biðr hana vel styra sinv riki þar til er þꜹ finnaz . Nv er ecki af at segia þeirra ferð annat en þeír riða hvern epter annan Oc þann dag er þeir riða til sv-sam . er vatt veðr oc mikill ꝩindr . oc allir niflvngar eru nꝩ uater oc þeirra clœðe . Oc er þeir koma fram hia borg einnihverre . er heitir þorta . riðr imot þeim einn maðr . hann er sendemaðr attila konungs . oc skal fara i oc bioða Roðingeir margreifa til ꝩeizlv . En hann riðr fyr liðinv með sina menn . oc er þeír finnaz . spyrr margreivin . Hverr ero tiðindi i svsa . Þesse maðr svarar . Þat er nv i svsa tiðast at niflvngar ero komner i oc attila konung
                  konungr byr nv þeim ꝩeizlo . en ek var sendr i mote þer at bioða þer til ꝩeizlvnnar . En nv man ek aptr huerva með yðr fyr þvi at nv hevi ek fengit mitt erende . Syr hann aptr nv með þeím . oc riðr með Roðingeir margreifa . Þa mellte . Roðingeirr margreife við sendemann . Hverso mikit boð ætlar attila konungr at gera eða hversv mꜹrgom monnum til bioða . Þa svarar sendemaðr . Mer liz sva eigi mvne her ꝩera faer i fór . En attila konungr hever boðet margom mannum til veizlv . En drottning Grimhilldr heꝩer stemnt halꝩo fleirom sinvm vinvm . oc hon samnar monnum um allt riki sitt . þeim er henne ꝩilia lið ꝩeita . oc her er sva mikit til emnat þessarar ꝩeizlv sem her skili ꝩera allmikit fiolmenne . oc þo mvne hvn lenge standa . Roding
                  Rodingeirr biðr þen-na mann riða firir til borgarennar . oc segia at nv eru niflvngar komner . fyrer fyr borg hans oc Roð
                ingeirr margreife . Nv sender konungr um alla þessa borg at hvert hus er bvet sum með tiolldum . en i skal gera ellda . oc er nu mikill firirbunaðr i sv-sa . Nv mællte attila konungr til þiðrecs konungs oc biðr hann at hann skal vt riða i gegn þeim . oc nv gerer hann sua . oc riðr vt með sina menn . Oc er þeir finnaz fagna hvarer adrum ꝩel oc riða aller saman til borgar . Drotning Grimhilldr stendr í tvrn oc ser for brœðra sinna oc þat at þeir riða nv i svna
                  svsa . Nv ser hon þar margan nyian skiolld . oc marga hvita brynio . oc margan dyrli-gan dreng . Nv mællte Grimhilldr . nv er þetta eð grœna svmar fagrt . nv fara mínír brœðr með margan nyian skiolld oc marga hvita bryn-io . oc nv minnvmc ek hversu mik harmar en storo sar Sigurðar sveins . Nv grœtr hon allsarlega Sigurð svein oc geck i mote þeim niflvngum . oc bað þa uera velkom-na . oc kyssir þann er henne var nœstr . oc hvern at øðrum . Nv er þesse borg nalega full af monn
                um oc hestvm . oc þar ero oc firir i morg hvndað
                    hvndrað . manna oc sua hesta sua at ei fær talu a komit . Attila konungr tekr ꝩel ꝩið sinum magvm . oc er þeim fylkt i þer sem bunar ero . oc gerer fyr þeím ælldar . en niflvngar fara ecki af sinum bryniom . oc ecki lata þeir sín vopn at sínni . Nv kemr Grimhilldr inn i þar er firir vorv hennar brœðr . við elld oc þurka sik . hvn ser hversv þeir lypta vp sinum kyrtlum . oc þar vnder erv hvitar brynior . Nu ser Hogne sina systor Grimhilldi . oc tecr þegar sinn hialm oc setr a hauoð ser . oc spenner fast . oc slict eð sama folkher . Þa mællte Grimhilldr . Hogne sitt heill . Hvart hever þv nu fœrt mer niflungaskatt þann er atte Sigurðr sveinn . Ek fœre þer . seger hann mikin vꝩinn þar fyligir minn skiolldr oc minn hialmr með mi-nu sverðe . oc ei leiða
                  leifða ek mina brynio . Nv mellte Gunnarr konungr við Grimhilldi . Fru systir gack hingat oc sit her . Nv gengr Grimhilldr at sinum vnga brœðr Gislher oc kyssir hann oc sitr ihia hanum . oc milli oc Gunnars konungs oc nv grœtr hun sarlega . oc nu spyr Gislher huat grœtr þu fru . hon suarar þat kan ek ꝩel þer segia . Mic harmar þat mest nu sem iamnan þau storo sar er hafðe Sigurðr sveinn ser miðil herða oc ekki ꝩopn ꝩar fest a hans skilldi . þa suarar Hogne . Sigurð svein oc hans sar latvm nv uera kyrr . oc getvm eigi . attila konung af hvnalandi gerom hann nv sia
                  sva lívꝩan sem aðr uar þer Sigurðr sveinn . hann er hal-ꝩo rikare . en ecki fœr nv at gort at grœða sar . Sigurðaʀ sveins . sua verðr þat nu ꝩera sem aðr er ꝩorðet . Þa stendr upp Grimhilldr oc gengr i . Því næst kemr þar þiðrekr af bern oc kallar at niflvngar skulo fara til . Oc honvm fylgir svn attila konungs alldrian . Nv tecr gunnarr konungr sueinin alldrian oc ber i faðme ser út . En þiðreckr konungr af bern . oc Hogne ero sua goðer ꝩiner at hvaʀ þeirra legr hond sina iꝩir annan . oc ganga sva út ór hollenne . oc alla leið þar til er þeir koma til konungs hallar oc a tvrn oc a holl oc a garðe . oc a hveriom borgarvegg standa nv kurteisar konor . oc allar ꝩilia hogna sia sua frœgr sem hann er um oll laund . af hrœysti oc drengskap . Nv komo þeiʀ i hall Attila konungr sitr nu i hasete . oc setr a ꝩeg ser Gunnar konung sinn mág . oc þar nestr sitr iuncherra Gislher . þa gernorz . þa Hogne . þa folkher þeirra frœnde . A ꝩinstri lið attila konungs sitr Þiðrekr konungr af bern oc Roðingeirr margreife þa meistare Hilldibrandr . Þesser aller sitia i með attila konunge . Oc nu er skipat þesse holl fyrst með envm tignastom mannum oc þa hueriom at oðrom . Þeir drecka þat kvelld gott ꝩín . oc her er nv en dyrlegsta ꝩeizla oc með allzkonar fongom er bezt megv ꝩera . oc eru nv kater . Oc nu er sva mikill fiollðe man-na komen i . at huert hus er fullt nalega i . Oc þessa nott soua þeir i friði oc ero nu allkater . oc með goðum um-bunaðe . Þa er mornar oc menn standa upp . kemr til niflunga . þiðrekr konungr . oc hilldibrandr oc marger aðrer ridderar . Nu spyrr þiðrecr konungr huer-so þeim haui soꝩez þa nott . Þa suarar Hogne oc letr ser haua uel sofnat . En þo er mitt skap æcki betra en til meðallags . Nu meler þiðrekr konungr . ver katr min goðe ꝩín hogne . oc glaðr oc með oss velkomen . oc ua-ra þic her i . fyr þvi at þin systir Grimhilldr grœtr enn huern dag Sigurð svein oc allz man þess ꝩið þurꝩa aðr enn þu komer heím . Oc nu er þiðrecr enn fysti maðr er ꝩarat heꝩer niflunga . þa er þeír ero buner ganga þeir ut i . Gengr a aðra lið Gunnare konunge þiðrekr konungr en a aðra meistare hilldibrandr oc með Hogna gengr folkher . oc nu ero aller niflungar upp staðner . oc ganga um borgena oc skemta ser . Oc nu stendr attila konungr upp oc gengr ut i sualernar . oc ser til huar ganga niflungar . oc margr maðr gengr nu at sia skautlega
                  skrautlega ferð þeirra . oc er þo allum tiðast at spyria huar hogne ferr sua er hann frœgr . Nu ser attila konungr huar Hogne ferr oc folkher . oc ei er þeirra bunaðr uerre en Gunnars konungs . oc ei kenner attila konungr til ꝩiss huar Hogne ferr eða folkher . fyr þvi at eí ma hann sia þa sua gerla . þvi at þeir haꝩa siða hialma . oc spyrr huerer þar ganga með Gunnare konunge oc þiðreke konunge . þa suarar hertoge blodlenn . Þat ꝩenter mek at þar man uera Hogne oc folker . Þa suarar konungr . Vel metta ek kenna Hogna fyr þui ath ek dubbaðe hann til riddera . oc erka drotning . Oc ꝩist ꝩar hann þa uar vin goðr . Nu gengr Hogne oc folker um borgena . oc helldr huar þeirra sinni hende um herðar að-rum . oc sia þeír þar margar kurteisar konor . oc nu taka þeír oꝩan sina hialma oc lata sia sic . En Hogne er at þessu auðkendr . hann er mior um miðian oc breiðr um herðar lanct andlit heꝩer hann oc bleict sem aska . oc eitt auga oc allsmnart oc ei er hann at siðr allra manna drengelegastr . Nu standa niflingar
                  niflungar með sit lið ut ꝩið borgarvegginn oc sia staðen oc skemta ser . Enn þiðrekr af bern gengr nu heim i garð sem hann a erende til . Attila konungr ser nu huersu mikit fiolmenne er her saman komen
                  komet oc ecki fœr hann skipat þessu allu folki í holl . En nu er gott ꝩeðr oc fagrt sem
                  skin hann letr bua ꝩæizluna ieinum apalldrsgarðe . J þes-su bili gengr drottning Grimhilldr i þiðrecx af bern . oc til einmelis ꝩið hann . hann fag-nar henne ꝩel oc spyrr huat hon ꝩili . hon seger gratande oc ꝩeínande . Goðe ꝩín . þiðrecr . Nu em ek komen at sœkia þin hæil rað . Nu ꝩil ek þic biðia goðe herra at þu ꝩeiter mer lið at ek hemna mins ens mesta harms þar er drepin uar Sigurðr sveinn . Ec ꝩil nu þess hemna a oc Gunnare oc aðrum þeirra brœðum
                  brœðrum . Nu ꝩillt sua goðe herra . þa ꝩil ek geua þer sua mí-kit gull oc silfr sem sialfr ꝩillt . Oc her með ꝩil ek þer lið ꝩeíta er þu ꝩillt riða um rín oc ꝩillt hemna þín . Þa seger þiðrecr konungr . fru þat ma ek gera ꝩist eigi . oc huer er þat gerer . þa skal þat ꝩera gort uttan mitt rað oc uttan minn ꝩilia fyr þvi at þeír eru minir ener beztu uínir . oc helldr skillda ek ꝩeita þeim gagn oc en ugagn . Nu gengr hon braut gratandi . oc iþa holl er i bloðlin hertoge . Hon mellte en . Herra bloðlinn . Villt ueita mer lið at hemna minna harma . Nu minnír mik sarlega huersu niflungar biogu ꝩið Sigurð svein . þess ꝩillda ek nu hemna þeim ef þu ꝩilldir mer lið ueíta . Oc ef þu ꝩillt sua gera þa man ek þer geua mikit riki oc þat sem þu beiðiz . Þa suarar bloðlinn . Fru er ec geræ þetta þa man ek haua firir mikla uꝩinattu attila konungs . hann er þeirra sua mikill ꝩin . þa gengr drotning þaðan a brott . Oc nu gengr hun til attila konungs oc mellte en við hann sem fyrr . Herra attila konungr huar er þat ɢull eða huar er þat silfr er mínír brœðr haua fœrt þer . Attila konungr seger at þeir haua ekki fœrt hanum gull ne silfr . En þo ꝩill hann þeim ꝩel . er þeir haꝩa hann heimsott . þa mellte drotning . Herra huer skal hemna minnar sꝩíuírðingar ef þu ꝩillt ei . Nu er mer þat enn inn meste harmr . huersu myrðr ꝩar Sigurðr sveinn . Ger nu sua ꝩel herra hemn mín . oc þa mattu fa niflunga skatt . oc allt niflungaland . þa mællte konungr . Fru hett oc mel ei þetta optar . huí munda ek suikia mína maga . er þeir haꝩa gengit a tru . oc ei scallt þat gera ne einn maðr at misbioða þeím . Nu gengr hon a brutt . oc þikkir henne nu allra ꝩerst . Nu gengr attila konungr ut i apaðsgarðen
                  apalldrs garðen . þar sem ꝩeizlan skal ꝩera . oc kallar til sin boðsmen oc þangat driꝩa nu aller . Nu mellte drotning til niflunga . þer skaluð nu selia mer til ꝩarðꝩeizlu ꝩopn y-ður . Her skal nu enge . maðr með ꝩopnum ganga . þer megoð nu ꝩel sia at sua gera huner . Nu svarar Hogni þu ert eín drotning . huat skallt taka ꝩopn manna . oc þat kendi mer minn faðer þa er ek ꝩar ungr at alldri skillda ek legia mín ꝩopn . a tru . oc meðan ek em i þa let ek alldri min ꝩopn . Nu setr hogni up sín hialm ok bindr nu allra fastast . oc nu finna þetta allir at Hogne er nu mioc reiðr oc illu skapi oc ꝩita ei hveriu gegnir . þa suarar Gernorz . hogne uarð alldri i skapi siðan er hann kom i ferð . oc þenna dag kan ꝩera at hann syni sinn drengskap oc ꝩitrleik . Oc nu grunar gernorz at uera manu sꝩic . oc sua at hogni man fyrr ꝩitað haua huersu takaz man niflungum þesse ferð . oc setr nu upp hialm sinn oc spenner fast oc ganga ꝩið sua buet i Nu skill attila konungr at hogni lœtr ræiðulega oc hann spenner fast sinum hialme . oc spyrr þiðrec af bern . Huerir setia upp þar sina hialma oc lata reiðulega . Þa suarar þiðrecr sua syniz mer sem þar mune ꝩera Hogne oc hans broðer gernorz . oc eru baðer goðer drenger a ukunnu lande . oc þetta gera þeir ꝩið mikin moð . oc en mællte þiðrecr konungr . Vist eru þeir goðer drenger oc meiri ꝩon herra at þen-na dag meger þu þat ꝩel sia ef sua ferr sem mer ꝩere von . Nu stendr attila konungr up oc gengr i mot þeim Gunnare konunge oc Gislher oc toc sinni hœgre hende i Gunnare konunge oc ꝩinstri hende toc hann i iuncherra Gislher . oc kallar Hogna oc Gernorz oc attila konungr setr þessa alla i ꝩeglict sæte . a hœgri hlið ser . huern fra aðrum sua sem fyrr uar sagt . Mikill elldr ꝩar gor i . oc allt umhverfes þan elld er sett borð . oc þar sœten með . Oc nu eru aller niflungar komner inn igarð með sinum hialmum . oc huítum bryníum . oc skorpum sꝩerðum en þeirra skilldir oc þeirra glaðel ero selld til ꝩarðveizlo . oc þar hava þeir til sett sina sueína . oc .xx. sꝩeína haua þeiʀ til set fyr gezlu liðz at bera þeim niosn ef sꝩic eða ufriðr kunne hefiaz . oc þessu heꝩer raðit hogne oc gernorz . Folkher sitr hia fostra aldrians sonar attila konungs . drottning Grimhilldr letr setia sinn stol gagnvart attila konunge oc þar er hertoge bloðlenn . J þessu bili gengr drotning Grimhilldr til sins riddera er fyr ræðr aðrum ridderum . oc heiter jrungr oc mellte ꝩið hann Goðe ꝩin jrung
                  jrungr villt hemna mínnaʀ sꝩiuirðingar . Nu ꝩill eigi hemna attila konungr oc ei þiðrecr konungr oc enger míníʀ ꝩinir . Þa suarar irungr . huers uillt hemna lata fru eða fyr hvi grœtʀ þu sua sarlega . Þa svarar drotning . Nu kemr mer mest i huersu Sigurðr sveinn uar myrðr . hans uillda ek nu hemna . ef nockorr ꝩill nu mer til duga . þa toc hun hans gullbuenn skiolld oc mellte . Goði ꝩin jrungr . villt hemna minnar sviuirðingar . Ec fœ þer þenna skiolld fullan af rauðu gulli sem mest fœr þu fyllt . oc her með alla mína ꝩinatto . Þa mællte jrungr . fru þat er mikit fe en þo er en meira uert at fa þina ꝩinattu . Oc stendr upp skiot oc ꝩapnar sik . oc kallar sina riddera til sin oc biðr þa ꝩapnaz . oc hever nu .c. riddera . Nu setr hann upp sitt merki . Oc nu mæler drotning at hann skal fara fyrst oc drepa þeirra sꝩei-na . oc lata engan þan komaz igarð er aðr er fyr uttan . af niflungum . oc engan þan ut komaz með liꝩi er aðr er fyr innan . Oc nu gengr . Drotning skindilega
                  skyndilega i garðen . þar er ꝩeizlan ꝩar oc setz i hasete . oc nu renn til hennar aldrian son hennar . oc kyssir hana . Oc nu mellte drotning . ᴍinn sœte son mantu uera licr þinum frœndum . Oc heuir þu hug til þa skallt ganga til hogna oc þa er hann lytr fram iꝩir borðet oc tecr mat af diskinum . reið upp þinn neva oc liost a hans kinn sem allra harðast mat . þa man ꝩera goðr drengr . ef þetta þorer þu . Sveinnenn rann þegar iꝩir til hogna . oc þa er hogne lytr fram iꝩir borðet . þa lystr sueininn sinum neꝩa a kinn . en þat hoɢ uarð meira en ꝩon ꝩere at . af sua ungum manne . Oc nu sinni ꝩinstri hende tecr Hogne sueínín með harenu . oc mellte . Þetta heuer þu eigi gort með þinu raðe . oc ei með raðe attila konungs fa-ður þíns . helldr er þetta eggian þinnaʀ moður . oc þess man nꝩ litt níota þessu sínní . Oc sinni hœgre hende . tecr hogne um meðalkafla sins sꝩerðs . oc dregr ór sliðrum oc hegr af haꝩoð sꝩeinsins . oc kastar hofðenu a Grimhilldi . oc meltte hogni . i þessum apalldrsgarðe . dreckum gott ꝩín . oc þat uerðum ꝩer dyrt at kaupa . ena fystu skulld lyc ek með þessu Grimhilldi systor . oc en hogr hann iꝩir haꝩoð folkher til fostra suein-sins oc af hans hovoð . Nu er launat drotningo sem uert er huersu þu getter þessa sueíns . Nu lœypr attila konungr upp oc kallar . Stande vpp hvner aller minir menn . oc ꝩapne sic oc drepe niflunga . Oc nu loypr upp hver maðr er iuar garðenum . Oc niflungar bregða nu sꝩerðum sinum . At ráðum grimhilldar ꝩaru breiddar fir uttan garðzliðit nautahuðer rablautar . oc þa er niflungar laupa ut af garðenum falla þeír a oc þar fœr
                  fær margr maðr sua at hann fec bana . En irungr stendr þar með sina menn oc drepr þar margan goðan dreng . Oc nu drepa niflungar i garðenum margan mann . oc la nu ꝩalren margum handraðum
                    hundraðum i . Nu snuaz
                  er niflungar finna at þeír lata sina men þa er ut koma af garðenum snuaz þeir apr
                  aptr oc gera enn  hrið annat sinni oc beriaz ꝩið huni i . oc ei letta þeir áðr en þeir haꝩa drepit huert manbarn af hunum þat er ei kom a undan . attila konungr stendr nu iꝩir einum kastala oc egiar þaðan alla sina men til atgongu ꝩið si-na maga niflunga . En þiðrecr konungr af bern gengr heim i garð með alla sina men . oc þikkir stórilla er sua marger hans goðer ꝩínír skulu ganga i tua staðe . oc beriaz . En drotning Grimhilldr gerer þat allan þan dag . tecr brynior oc hialma oc skiolldu oc suerð er attila konungr a oc ꝩapnar með þa menn er beriaz ꝩilia . oc stundum gengr hun út iborgena oc egiar men atgongu . oc kallar at huer maðr er þigia ꝩill gull oc silfr oc goða gripi af henni sœki at niflungum oc drepi þa þetta er hennar athevi allan þenna . dag . Nu uerðr snorp orosta þenna dag er huner sekia garðen . en niflungar ꝩeria . oc heiter homgarðr er orostan stendr i oc sua heiter hann en i . niflunga homgarðr . Her ꝩerðr mikit mannfall . huartꝩegia af hunum oc niflungum . oc þa falla huner halꝩo fleíri . Oc sua drifr þo til manfolk af heroðum oc aðrum borgum . oc nu haua huner halvo meira lið en fyrst er til ꝩar tekit . Nu mellte Hogne til Gunnars sins broðor . Mer liðz sua sem huner oc aumlungar munne
                  mune marger fallner ꝩera . En sua marga hunska menn sem ꝩer haꝩum drepit . þa driva þo til halꝩo fleiri . af heraðe oc er þo sem ꝩer gerem ecki . En hofðingiar huna ko-ma þo huergi nær . Oc beriomz ꝩer nalega ꝩið þrela þæirra . Nu er mer þat en meste harm
                  harmr er ei komum ꝩer ut af þessum garðe . oc mettem ꝩer þa sialꝩer kiosa ꝩið hveria men wer skylldim beriaz . en gerla megum ꝩer sia huersu þesse leikr man fara ef sua buit skal standa . Niflungar manu falla þott helldr þole þeir spoít
                  spiot oc skot huna en sverð þeirra . En ecki afrek megum uer ꝩinna ef eigi megum ver niota ꝩarra hogꝩapna ꝩið hune . Oc nu ꝩil ek seger hann at ꝩer leitim ut af garðenum . drengelega . en steinꝩegr ꝩar gerr um þenna garð limðr sem borgarvegr oc same steinꝩegr er en um hann i . Nu laupa þeir hogne i vestanꝩerðan garðen . þar uar steinꝩegren hellzt stockinn . Nu briota niflungar ꝩegen allsterclega . Oc ei letta þeir aðr hlið er a garðenum . Oc nv lœypr Hogne þegar ut um . hliðit . oc þar firir ut vtann strœte breít oc haller a tuer hendr oc ecki er rumt . gernorz oc gislher fylgia hanum oc marger niflungar oc sœkia fram amilli husanna . þa kom a moti þeim blodlin iarll með si-na sueit oc uerðr þar nu þeirra imillir
                  imilli snorp orosta . Nu lata huner ꝩið kueða sina luðra . oc kalla at niflungar eru ut komner ór garðenum oc þar til driꝩa nu aller hunar . oc nu er hertoge blodlin kominn i við niflunga . driꝩa nu til huner þessar orustu sua at huert streti er fullt þar i af hunum . oc ꝩerða nu niflungar ofliði borner . oc hrokva nu apter i . En hogni at upp hollenne oc styðr sinu baki við hurð hallarennar . oc hun ꝩar luct oc skytr fyr sic skilldínum oc hœgr sinni hendi huern mann iꝩir annan af sumum hendr eða fœtr . sumum havoð suma sundr imiðio . oc engi sœkir sa at honum at ei heꝩer þvilika kaup ferð . oc sua mikil þrong er þar um at þeir er drepner eru megu traulla falla til iardar . oc sua ver hann sic með sinum skilldi at ecki fœr hann sar . oc a lið niflungum stendr holl þiðrecs konungs . oc þar stendr hann sialfr uppi a með allt alvapnat sitt lið . Nu snyr gernorz Hogni vere nu dagr . oc mettem ꝩer sea at beriaz sua sem nu er nott . þa mundum ꝩer fa nu sigr . Nu heꝩer attila konungr litlu fleira lið en ꝩer hoꝩum . En ef ꝩer skulum her biða þess er dagar . þa man drifa til borgar lið af heroðum mu-num ꝩer þa eiga ꝩið sua mikit lið at oss man ꝩera ofrefle i . Oc ei ꝩeit ek hvart ꝩer munum nokot frœgðarꝩerc vinna aðr ꝩer latim ꝩart lif . Oc mikill harmr er ver fam oss ei elld . þa myndim ꝩer en mega beriaz . oc nu snyr Hogne brutt með fa men . Oc þar ner ꝩar æitt steikarahus . oc þar fa þeir ser elld . Oc kas-ta þegar þeim elldi i . oc brenna upp . oc nu gerer liost um alla borgena . Ða setia niflungar up sin merki oc ganga um borgena með kallæ oc luðraþyt . oc egia hu-ni at sœkia at ser er þeir koma fyr hallernar . En huner stan-da a uppe oc skiota a oc huarer á . Oc ꝩilia huner ei beriar
                  beriaz fyr dagan . Oc þo drepa niflungar mart manna a nott . Oc nu dagar . þa laupa huner up a borgena . oc ganga inn þeir er sott hava af heruðum . oc haꝩa þa allmikinn her . Nu setia upp huarertuegio sin merki oc blasa ollum sinum luðrum huarer oc þar nest ꝩerðr en snarpasta orrusta oc lang . Oc sœki
                  sœkia huner nu all-drengelega fram . Egiar nu huer annan . Oc grimhilldr drotnig
                  drotning egiar nu huern man at drepa skal af niflungum slict allt sem ma . oc byðr þar til gull oc silfr . þenna dag eru þeir hertoge blodlinn . oc jrungr i barda-ga . Oc nu er attila konungr huergi ner . Gernoz lœtr bera sit merki imot blodlin . oc gangaz þer tuínnar fylkingar at mote með miklu kappe . Nu gengr Gernoz fram fra allum sinum mannum . oc hogr a hliðar ser . oc drepr nu margan mann . Oc nu kemr i gegn hanum . hertoge blodlinn . Oc hefia þeir þar sitt einꝩigi með storum hogum . oc sœkia langa rið allrœstæímanlega
                  allrœystæímanlega . Oc gernoz skilz sua þaðan . at hann heuir af hogit hauoð bloðlinn iarls . Oc nu gera Niflungar mikit af . Oc er nu fallin einn hofðigi
                  hofðingi huna Oc þa hœyrir Roddingeirr margreife . oc ꝩerðr reiðr míoc at fallen er blodlinn hertoge ok kallar a menn at nu skulu þeir beriaz oc drepa niflunga . oc lœtr hann bera merki sitt fram i orrustu . allrœystimanlega . oc firi hanum falla niflungar . oc nu heꝩer hann barez langa rið . Nu gengr hogni einnsaman fram i her huna oc hœɢr annarre sinni henmde huartuegia til hœgre handar oc uínstri handar . oc firi sic fram huni sua lanct sem suerð hans tecr . oc mikit ꝩegr hann oc með sinu spioti . oc allar hendr heuír hann nu bloðgar up til axalar oc øll er hans brynía sem drœyri . oc sua lenge heuir hann nu barz oc sua lanct er hann nu komenn i huna at nalega er hann nv móðr . oc ei veit hann nu huárt hann fœr aptr komez til sinna manna . oc snyr at æinni holl . oc brytr upp hollena oc gengr inn . oc snyz aptr at durunum . oc nemr þa staðar oc hvilir sic . Roðingeirr margreife gengr nu hart fram a niflungum . oc ꝩerðr þar nu mikil orrosta . Nu sœkia . huner at hollenne . þar sem hogni er ínní . oc hann ver dyrrenar . oc drepr margan mann . Nu ser Grimhilldr þetta huar . hogni er . oc sua at hann drepr margan mann . Hun kallar hátt a huní oc biðr at þeir skulu sla elldi i hollena . þvi at af tre ꝩar gort hraf hallarenar . Oc sva er gort . Þa kallar Grimhilldr sinn kera ꝩín jrung . Goðe jrung
                  jrungr sagðe hun . Nu mattu sœkia at hogna . þar sem hann er í eínu husi . fa mer nu hans hovoð . en ek man fylla þinn skiolld af rauðu gulli . Nu snyr irungr til hallarennar huatlega . sem drotning bað . oc nu er rœykr ꝩorðen i hollenne . þar sem hogni er ínní . Jrungr hlœypr inn i hollena alldiarflega . oc þa er hann kom inn . hœgr hann til hog-na alldiarflega með sina
                  sinu suerði . a lœr sua at isundr nemr bryniuna . oc sua mikit af lere sem eð mesta stycki þat er til ketils er brytiat . Þa hlœypr hann þegar t ór hollenne . Nv ser Grimhilldr at Hogna bloðer
                  blœðer . oc gengr til jrungs oc mellte . Hœyr min liꝩvi jrvngr allra drengia beztr . Nu veitter þu hogna sar en annat sínní mantu drepa hann . Hon toc .í. gullringa . oc spenti oðrum um hans hialmband enum hœgra mœ-gen . en oðrum envm vinstra megen . oc mellte . Jrungr goðe drengr fer
                  fœr mer nu hafuð hogna . þu skallt haua sua mikit gull oc silfr sem þu ꝩillt mest fylla þin skiolld . oc ꝩel annat iammi-kit . Oc nu hlœypr jrungr annat sinni ihollena at hogna . Oc nu Oc varaz hogni ꝩið . oc snyr i gegn honum . oc legr sinu spioti under hans skiolld i briost sua at sundr tecr bryniona oc bukinn sua at um herðarnar kom út . oc þa letr irungr sigaz ꝩið steinꝩeginn . oc þesse steinuegr heitir irungs ꝩegr en i . oc spiotit hogna nemar
                  nemr staðar i steinꝩeginum . þa mellte . hogni hefða ek sua golldit grimhilldi sina illzku sem nu gallt ek jrunnge mitt sár . þa hefða ek latit drengilega syngia mitt suerð i . J þessu bili eru nu mikil tiðindi . Roðingeirr margreife sœker nu hart fram oc drepr niflunga . oc honum i mot kemr iuncherra Gislher . oc nv nœyta þeir sinna ꝩapna . Oc suerð gislhers gramr beít nu sua ꝩel . at þa er hann hogr skiolld oc brynio oc hialma sneið sem klœðe . oc þar fellr Roðingeirr margreife fyr gislher davðr til íarðar með storum sarum . oc þetta alltt þa hann með þvi sama suerði er fyrr gaf hann gislher at ꝩingiof . Nu se-kir hart fram Gernoz oc gislher . oc sœkia inn i hollena attila konungs oc drepa þar margan mann . En folkher hann soker nu fast fram oc drengilega at hol-lenne er hogne er ínní . oc sua hogr hann nu huern man iꝩir annan . ad alldri stigr hann a bera iorð helldr buc af buc . oc nu ser hogni huar ferr einn niflungsmaðr oc fellir huni . oc ꝩill ꝩeita hanum lið . Nu spyrr hogni hueʀ er sa maðr er til min sœkir sua drengela
                  drengelega . þa suarar hann . Ec er folk-her þinn felage . Se gotona nu ek hever her hogvit . þa suarar Hogne . haf mikla guðs þꜹk fyr . huesu
                  huersu þu lezt syngia þitt suerð i hialmum huna . Nu ser þiðrecr konungr at roddingeirr margreife er dauðr . þa kallar hann hatt . Nu er dauðr minn bezte ꝩin Roðingeirr margreife . Nu ma ek ei lengr ꝩera kyrr . Taki allir mínír menn sin vopn . oc verð ec nu beriaz við níflunga . Nu gengr þiðrecr ovan a strœtit . oc sua er sagt . i þyðeskum kueðum . at þar ꝩar blauðum manne ei ꝩęrt . er saman komo i þiðrecr . oc niflungar . oc sua ꝩiða hœyrer um borgena huersu eckisax syngr i hialmum Niflunga . Oc nu er þið-recr allreiðr . en niflungar ꝩeria sic ꝩel oc drengiliga . Oc fella mioc aumlunga . men þiðrecrs konungs oc niflvngar falla nu mioc i orrostu . Nu sœkir þiðrecr sua hart fram með sina men . at goðe drengr hogni af troia feʀ nu vndan með sitt huassa suerð . þar er oc ínní gislher oc gernoz . oc þiðrecr konungr sœkir nu epter þeim . oc meistare hilldibrandr . Oc nu er ínní i hogni . oc gislher . oc folkher . Nu gengr þiðrecr konungr inn i alldiarflega oc fyr honum stendr folkher i . oc ꝩer hanum . oc fysta hogg . hoggr þiðrecr konungr með sinu suerðe a hans hialm sua at hovoðet fykr af . oc þa kemr Hogne imot hanum . oc hefia þeir þar sit einvigi . oc mestare
                  meista-re hilldibrandr sœkir at gernoz . oc ꝩerðr þar mikill stormr . Oc nu hœgr hilldibrandr gernoz með hinum mikla lagulf . oc þar af fer gernoz banasar . oc fellr nu dáuðr til iarðar . Oc nu standa ei fleri
                  flei-ri upp i þessi holl þeir er vapnfœrer eru . en þessir fiorir . þiðrecr oc Hogne með sitt vig . Hilldibrandr . oc Gislher i stað . Oc nu kemr attila konungr af sinum turn . oc til þar er þeir beriaz . þa mellte Hogne . þat er drengsꝩerk . attila konungr at þeir
                  þer geꝩit grið . þessum sueíni Gislher . hann er saclaus af drape Sigurðar sueinn
                  sueinns . oc ek einsaman ꝩeitta hanum banasar . Latet er Gislher þess ei giallda . hann ma ꝩerða goðr drengr ef hann ma hallda sinu lífi . Þa mellte Gislher . ei mœli ek þvi þetta at ei þore ek at ueria mik . þat ꝩeit min systir Grimhilldr . ath er drepin uar Sigurðr sveín . þa uar ek .v. vetra gamall . oc la ek i minnar moðor með henni . oc saclaus em ek þess ꝩígs . enn ecki hirði ek at liꝩa eín eptir mina brœðr . Oc nu sœker Gislher at hilldibrandi meistara oc hogr huert hog at oðru . En þeirra einvigi ferr sem ꝩon ꝩar at . Ad meistare hilldibrandr ꝩeítír Gislher banasar . oc fellr hann nu . Nu mellte hogne til þiðrecs konungs . Nu liz mer sua sem her man skilia occart ꝩinfengi sua mikit sem uerit heuir . oc nu ꝩil ec sœkia sua fast epter minu liꝩi at annat huart ꝩerðr nu ꝩera at ek letr nu mitt lif eða ek ꝩínr þitt lif . Vinnum þetta einꝩigi með drengskap . oc fœri nu huargi aðrum ibrigzli sina œtt . En suarar þiðrecr konungr . Engi man bið ek mer liðꝩeizlu i einꝩigi . oc þat ꝩil ek ꝩist ꝩinna með list oc drengskap . þeir beriaz lengi oc sterclega . oc ꝩarla kan nu at sia huar þeirra man nu betr haua . oc sua lengi stendr þetta ꝩig at huartvegi er nu moðr oc sar bœðe . Oc nu ꝩerðr þiðrecr konungr sua reíðr . oc sua fœr hann mikinn moð . at þat harmar hann huerso lengi hann skal beriaz ꝩið einn mann . Þa mellte hann þetta er ꝩist mikil skom ec stendr her allan dag . oc fyr mer skal standa oc beriaz einn alfs son . Nu suarar . hogni huat ma ꝩerra ꝩon fyr alfs son en dioꝩolsins sialfs . Oc nu ꝩerðr þiðrecr konungr sua reiðr at elldr flygr af hans munne . oc þar af uerðr sua heit brynia hogna . at hann breðr af . oc hon hlíuír honum ecki . helldr brenner hon hann . Oc nu mellte Hogni . Nu ꝩil ek giarna sœtaz oc geua upp mín ꝩopn . Nu brinn ek af minum bryniorin-gum . vera ek sa fiskr . sem nu em ek maðr . þa em ek sua steíctr at sumt mitt holld vere nu ett . Nu tecr þiðrecr konungr við hanum oc nykir af hanum brynionne . Oc nu gengr Grimhilldr oc tecr einn mikinn brand þar er husid hafði brunnit . oc gengr at gernoz sinum broðor . oc stingr brandenum loganda imunn honum . oc ꝩill ꝩita huart hann er davðr eða líuande . En gernoz er at ꝩisu dáuðr . oc nu gengr hon at gislher . oc stingr elldibrandenum i hanum hann uar eigi áðr dáuðr . oc af þessu dœyr gislher . Nu ser þiðrecr konungr af bern huat grimhilldr gerer . oc mellte til attila konungs . Se huersu dioꝩollin Grimhilldr þin kona kuellr brœðr sina goða drengi . oc huersu margr maðr hever latit sitt lif fyr hennar saker . oc huerso morgum goðum monnum hon heuer spillt . hunum oc aumlongum . ok niflungum oc slict sama ꝩilldi hon koma þer i . oc mer ef þat mette hun . þa mellte attila konungr . vist er hon diaꝩoll . oc drep þu hana . oc þat ꝩere gott verc ef þu hefðer þat gort nottom fyr . þa veri margr dyrligr dren
                  drengr sa heill er nu er dauðr . Nu lœpr
                  lœypr þiðrecr konungr ad grimhilldi oc hogr hana isundr imiðio . Nu gengr þiðrecr konungr til hogna . oc spyʀ ef hann muni ꝩera grœðande . Hogni seger at hann man liva nokora daga . En engi ꝩon er at ei man hann dœyia af þessum sarum . Nu letr þiðrecr konungr bera hogna heim i holl oc binda sar hans . Herrað het frœnkona þiðrecs konungs . hana fœr hann til at binda sar hans . oc um kuelldit melir hogni ꝩið piðrec konung at hann fae hanum konu . oc segir at hann ꝩill soꝩa með um nottina . oc sua gerer þiðrecr Oc at morni meler hogni ꝩið þessa konu . Nu kan ꝩera þa er he-ðan liða nokorar stunder . at þu munt eiga son ꝩið mer oc skal sa suein heita aldrian . Oc her eru lyclar er þu skallt ꝩarðꝩeita . oc fa þeim sueíni er hann ꝩerðr roskinn . þessir lyclar ganga at sigis froð kiallara er í hirðr niflunga skattr . Oc her epter dœyr hogni . Oc nv er lokit œꝩe niflunga . oc sua allra enna rikustu manna . i lande . nema . attila konungs oc þiðrecs konungs oc meistara hilldibranz . I þessi orrustu hava fallit þvsund niflunga . oc fiorar þusunder af hunum oc avmlungvm . sva segia þyðeskir menn . at engi orrosta heꝩir ꝩerit frœgri i fornsogum helldr enn þessi . oc epter þessa orrostu heꝩer ꝩorðit sua mikil auðn i stormennis . at ei á attila konungs heꝩer orðit iamngott manꝩal i hvnalande sem aðr ꝩar en þesse ofriðr hófz . Nu er þat fram komit er erka drottning spaðe attila konunge . at ollum hunum mundi standa af ugagn ef hann kvangaðez i niflungaland . her ma nu hæyra frasogn þyðærskra manna huærso farit hafa þæssi tidinde þæira nockorra er fæddir hafa ꝩærit i susat þar er þæssir atburdir hafa orðit oc margan dag hafa set staðina en obrugðna þa somo er tiðindin urðo huar haugni fell eða Jrungr ꝩar ꝩæginn eða ormaturninn er gunnar konungr fecc bana oc garðinn er enn er kallaðr niflunga garðr oc stændr valltallt a somu læið sem þa ꝩar er niflungar voro drepner oc hliðin hit forna hlidit hit eystra er fyrst hofz orrostan oc hit ꝩæstra hliðit er kal-lat er haugna hlið er niflungar bruto a garðinum þat er en kallat a samu læið sem þa var . þæir menn hafa oss oc sagt ifra þesso er fœddir hafa værit i brimum eða mænstrborg oc engi þæira ꝩissi dæili a adrom oc sagðu allir a æina læið fra . oc er þat mæst epter þui sem sægia fornkvæði i þyðærskri tun-gu er gort hafa storir menn um þau stortiðinde er i þæsso landi hafa orðit Þiðrekr konungr af bærn hæfir nu latid margan dyrlegan dreng i . af Aumlungum oc nu er honom allillt i skapi . þæir talaz nu ꝩid saman þidrekr konungr oc hilldibrandr hans mæistare . þa mælti konungr . Mæistari . Vist er mer þat hinn mesti harmr er ek hæfi sua længi mist mins rikis oc her værit i . oc nu hæfi ek latið alla mina drengi oc ꝩini oc alla mina sœmð . Se her nu ᴍæistari hilldibrandr huerso drepnir ero varir vinir margir hinn goði margræifi Roðingæirr . Nu er drepinn Gunnarr konungr af niflungalandi oc haugni af troia er værit hafa varir virkðavinir . huat gerom ver her i hunalandi . firir hui skulum ver her ælldaz oc þat viti guð með mer at hælldr ꝩil ec dæyia firir mitt riki Aumlungaland oc mina goðo borg bærn en ek ꝩili verða œrꝩasi i hunalandi með usœmð oc ver hofum œrit længi þionat attila konungi . þa svarar Mæistari hilldibrandr . Herra . ver hofom lengi værit fra ꝩaro riki oc mikit hafum ver latit fyrst af Sifka oc mikit ofræfli æigum ꝩer ꝩið at skipta firir riki erminriks konungs . en ꝩið þætta rað er þu mælir nu ꝩil ek samþyckiaz at dæyia hælldr i aumlungalandi en elldaz með usœmð i hunalandi . þa mælti þiðrekr konungr . Mæistari hildibrandr . huat hæfir þu nu spurt af minni borg bærn hverr firir hænne ræðr . Þa svarar Mæistari hilldibrandr . herra ek ꝩæit þat æigi hverr hænne ræðr en hæyrt hæfi ek nokkot at þar man væra yfir hærtogi sa er hæitir alibrandr oc myni væra minn son oc er sagt at hann er allra kappa mestr oc allra dren-gia mestr firir allra luta sakar . en sua ma ꝩæra at min kona oda hafi værit ulet þa er ek for brot af bærn oc hafi hann værit siðan fœddr . Þa sægir þiðrekr konungr . Væri þin sonr hærtogi yfir minni borg bærn . þat ꝩæri oss mikit happ hann myndi oss ꝩæl fagna ef hann væri oss sua trúr sem þu hæfir værit . Nu mælti hilldibrandr . herra hverso muntu til æfna um þessa færð . Nu svarar konungr . Ekki fam ꝩer nu komit hæim i aumlungaland með hær sua mikil mannauðn sem her hæfir orðit i at Attila konungr ma æigi nu fa oss si-na hofðingia til at ꝩinna ꝩart riki . Nu ꝩil ek fara i aumlungaland læynilega oc ꝩæri sua ꝩæl at ek kœmi i aumlungaland með æigi flæiri menn en tꝩæir ꝩæri við saman . þa ꝩil ek sꝩæria um at æigi kem ek annat sinn ór aumlungalandi með usœmð þar skal ek dæyia eða fa mitt riki . Þa sægir Mæistari hilldibrandr . þessi færð mun þickia væra stefnd með litilli sœmð ef ꝩit forom herra tꝩæír æinir saman . en hælldr en æigi komim ver i aumlungaland . þa em ek fuss at a þæssa læið gerim ꝩit . Oc en mælti hilldibrandr . Skolum ꝩit nokkot þætta mal æiga vit Attila konung . þa svarar þiðrekr konungr þætta rað er nu sua gort at hæim ꝩil ek fara i aumlungaland . huart er Attila konungi þikkir ꝩæl eða illa . oc þesso skal leyna Attila konung oc huern mann annarra . aðr en vit erom brotbunir . Oc nu mælti þiðrekr konungr . Fru herad skal fara með okr ef hon ꝩill . gak oc sæg hænne oc spyr huart hon ꝩill fara eða æigi . Oc mæistari hilldibrandr kemr til fru herað oc se-gir hænne með æínmæle huat Þiðrekr konungr af bærn hæfir ætlat . Herað svarar a þa lund . Ef þiðrekr konungr vill heðan fara af hunalandi þa ꝩil ek ꝩist honom fylgia en þætta rað ꝩil ek hæyra af hans munni ef sua skal væra . þa gengr hilldibrandr til Þiðreks konungs oc sægir honom hverso hon hæfir suarat . Þa gengr . Þiðrekr konungr til hænnar oc mælti . Fru herað . vill fara hæim með mer i aumlungaland ef ek ꝩil fa mitt riki eða bana at adrum kosti oc æigi ma ek nu duæliaz lengr i hunalandi . sua marga mina kersto ꝩini sem ek hefi her latið oc mæistari hilldibrandr skal fara með mer minn hinn bæzti ꝩinr . Ek hæfi nu latit mitt riki .xxx. ꝩætra oc ꝩætr . Þa suarar herað . herra giarna ꝩil ek yðr fylgia hæim i yðart land . at þat man guð ꝩilia at þer fait yðart riki sua lengi sem þer hafit mist engi dagr mun sa koma er ek mætta iamfæ-gin ꝩerða sem þat at þer fengit yðra sœmð . bu þik þa skiot . þætta kuælld skolum ꝩer abrot fara af Susat . hon sægir at sua skal vera . Oc at kuælldi þessa dags þa hæfir Mæistari hilldibrandr buit þæira færð oc hesta oc hinn fiorða hest hefir hann klyfiat með gulli oc silfri oc þæira klednaði . Nu hæfia þæir upp herað a sinn hest oc klyfiar . Þa mælti Mæistari hilldibrandr . herra Æigi mun-tu ꝩilia fara með usœmd fra attila konungi . sua at æigi hittir þu hann . Þiðrekr konungr svarar . fari þit fru herað firir ut til borgarhliðs en ek ꝩil ganga at hitta attila konung . Þiðrekr konungr gengr upp i hollina attila konungs þar sem hann sœfr oc hann sægir ꝩarðmannum at hann ꝩill ganga inn at hitta attila . en ꝩarðmenn lata ganga þiðrek konung hvert er hann ꝩill vita þæir at hann er sva mikill ꝩin attila konungs . at ækki mun þat saka þott hann gangi með ꝩopnum til hans . Þiðrekr konungr gengr inn i þar sem sœfr Attila konungr oc ꝩækr hann . Þa mælti Attila konungr er hann ser at þar er kominn Þiðrekr konungr æinn sa-man . Vælkomin kér ꝩinr Þiðrekr konungr . huat ꝩil hui færr þu með vapnum æinnsaman . Nu svarar þiðrekr . herra þat skallt nu hæyra er ek mún sægia þer huat til berr er ek bær min ꝩopn oc gac æinn saman ꝩið mik a æinmæli . konungr stendr upp oc gerir sua . Þa melti Þiðrekr konungr . Riki attila konungr . ek kann þer sægia tidindi . Ek hæfi latid mi-na goðo borg bærn oc allt mitt riki oc þat hafa minir úꝩinir . Nu harmar mik þat sua miok at æigi ma ꝩæra sua buit lengr . Ek ꝩil fara hæim i aumlungaland oc skal ec fa mitt riki eða bana at adrum kosti . Þa svarar Attila konungr . huar ero þinir hærmenn huerso mat þu fa þitt riki eða hueria lund hæfir þu þætta rað stofnat . Þiðrekr svarar . Ek ꝩil fara leynilega i mitt riki þvi at ek hæfi nu enga hærmeɴ til sua at ek mega með ofriki sœkia mitt land . Þa mælti Attila konungr . Minn goði ꝩin Þiðrekr konungr duællz enn hælldr med oss um hrið en ef æigi ꝩil þat þa ꝩil ek fa þer lið huna her til at þu fair þitt riki . far æigi með usœmð heðan fra oss . Þa mælti Þiðrekr . herra þætta er sua sem mer er ꝩon at þer at þu mundir hafa af drengilega oc haf firir þauk þitt ꝩinattuboð en æinn ꝩil ek hæim fara oc leynile-ga oc mæistari hilldibrandr með mer . æigi ꝩil ek optaʀ spilla þinum dyrligum drengium at ꝩinna mitt land þa gengr Attila konungr með honum ut til borgarhliðs oc þar skiliaz þæir oc kyssast . oc nu grætr Attila konungr . oc harmar þat miok at hann skal þiðrek konung sua brot læysa at æigi se með mæira soma en nu . Enn þiðrekr konungr biðr Attila konung oc hans riki ꝩæra i gezlu oc sægir at enn muno þæir hittaz ꝩinir . oc leypr nu a sinn hæst falka fara nu alla sina læið . Riðr mæistari hilldibrandr firir með klyfiahestinn en eptir Þiðrekr oc herað . þæir snua hina ꝩæstri læið til mundio oc þar ꝩill nu þiðrekr konungr fram fara . þæir fara nu nætr oc daga oc hitta ækki menn oc æcki fara þæir i . Æina nott koma þæir firir bacalar . Þa mælti þiðrekr konungr oc snyr sinum hæsti at borginni . Nu harmar mik bacalar þinn herra Margræifi Roðingæirr er allra manna ꝩar milldastr oc baztr drængr . þa er ek hafða latið mitt riki firir minum fadurbrodor kom ek her firir bacalar þa kom i gegn mer margræifi með sina drotning gudelinda . hon gaf mer æinn grænan gunnfana sa ꝩarð margum hunum at bana oc æitt hit þycka purpurapæll þat þorði at bera vtlændr hofdingi ꝩel . Nu harmar mik miok minn goði ꝩin margræifi . ꝩerir þu nu lifs þa fœri ek æigi sua firir þænna stað at æigi fyndi ek þik . Þa svarar mæistari hilldibrandr . vist segir þu satt margræifi uar goðr drengr . þat reyndum ꝩer i ruzilande . þa er ek hafðe latið minn hæst oc hann fecc mer hæstinn oc ef æigi ꝩæri hann þa menda ek lata mitt líf þess a ek minnaz a honom . Nu fara þæir sina læið oc riða ner skoginum luruꝩalld oc um daga dꝩæliaz þæir i enn um nætr fara þæír . Elsungr jarl hin ungi hæfir farit yfir rín með sinum mannom tvæim riddarum oc .xxx. hann feʀ sinna œrinda . oc nu fœr hann af niosn . at Þiðrekr konungr af bærn mun þar riða hann minniz þess at hinn gamli Samson oc hans synir Erminrik oc Þetmaʀ hafa drepit hans frænda elsung Jarl af . hinn gamla oc hinn skegsiða . oc liz sem hann muni ꝩæra bæzt til kominn at hæfna . riðr nu með skoginum oc læitar þæira þa er sol er lag um kuælldit . mælti Þiðrekr konungr at þæir skulo buaz oc riða læið si-na um nottina . Nu riðr konungr firir oc herað en hilldibrandr eptir oc læiðir þæira klyfiahæst . Oc nu litr hilldibrandr aptr hann ser joreyk mikinn oc þar undir blickia fagrir skilldir . Nv oc huitar brynior oc riða huast eptir oss . Nu suarar herað oc grætr . þætta manu ꝩera yckrir uvinir oc mun ykr ofræfli i ꝩera ꝩiðr at æiga . Þa snyr þiðrekr konungr aptr sinum hæsti oc lyp-tir upp hialminum oc mælti . þat er ꝩist ioreykr oc ꝩapnaðir menn undir hverir muno þar fara sua rikmannlega hvers gettu mæistari . þa svarar hilldibrandr Ekki ꝩæit ek her ꝩon hofdingia nema Elsungs iarls at hann se fa-rinn yfir rín oc ꝩæit ek ef hann er oc hefir hann af spurt ꝩarri færð þa kann væra at hann ꝩili hafa ꝩarn fund . Þa mælti þiðrekr . Sua riða þessir menn akapt sem þæir ꝩili oss finna . enn hverso skulum ꝩer þa huart skal un-dan riða a oc forða oss eða skulum ꝩer stiga af hestonom oc buaz ꝩið at ꝩeria oss . Þa snyr Mæistari hilldibrandr aptr sinum hesti oc te
                  tekr af hofði ser hialminn oc litr a ræið þessa manna oc mælti siðan . herra ᴍenn tꝩæir hins fiorða rida . stigum ofan af ꝩarom hestom sem hua-taz oc buumz ꝩið . Ver skulum æcki flyia firir þæim hitt skal spyr-iaz um hunaland at þessir skulo falla sumir firir varom ꝩapnom en sumir hreddir undan flyia oc hlæypr af hestinum . oc slict sama Þiðrekr konungr bin-da sina hesta oc taka ofan herað þa spenna þæir fast sina hialma oc brægða suærðum . Þa mælti þiðrekr konungr . Vist ert þu enn goðr drengr sem fyrr . mæistari hilldibrandr . huar sem men skulo bæriaz þa er sa sæll er a aðra lið ser a slican dreng . fru herað grat æigi enn . ver kat þar til er þu ser okr falla en bætr mun fara enn sua Nv kemr at þæim riðandi elsungr jarl með sina menn . Þa mælti junkherra Aumlungr systursun elsungs jarls er allra manna er ꝩaskastr hann ser konona oc mælti . Vilit þessa kono lata oc fari hon hæim með oss þa skulut þer hallda yðro lifi . þa hon for til annars af Susát með Þiðreki konungi en at fara hæim med yðr oc þat ꝩilium ver ꝩist æigi. Þa svarar æinn ælsungs maðr . Alldri hæyrði ek gamlan mann suara diarflegar oc uhræðilegar oc þo drambsamlegar Þa svarar Þiðrekr konungr . Þu munt væra miclu bernskare at ꝩiti oc allri kurtei-si þo at æigi ser þu œri at ꝩætra tali hann hæfir sig
                  sva flutt fram allan sinn alldr med sœmd oc drengskap oc sua er hann gamall orðinn . Ver þu æigi sua diarfr at þu snæiðir honom opptar firir sina ælli . Nu mælti Aumlungr . gefit upp vopn yðr
                  yður skiot oc sialfa yðr i ꝩart valld . enn ef æigi ꝩil þat tæk ek minni hendi i þitt skegg sua at mestr lutr skal hendinni brot fylgia . Þa svarar hilldibrandr . kemr þin hond a mitt skegg þess mantu iðraz firir þui at annat huart skal ꝩæra at sundr mun bræsta minn armr i æino hoggui eða af skal falla þin hond skiot eða hverr er hofðingi yðaʀ . Þa svarar æinn þottu þot ser harr i skeggi þa er tu ꝩist faꝩis . kennir þu æigi herra Elsung jarl ꝩarn oc firir hui er tu sua diarfr at þu þorir at spyria eptir varom haufdingia . Ver erom oc ꝩist fol er ꝩer stondum sua lengi firir tꝩæim mannom þæir iamnaz ꝩid oss i . hann bregðr sinu sværði hærmilega oc hoggr til mæistara hilldibrands a hans hialmhott oc þat sværd bitr hialmhottinn en þar firir innan ꝩar hilldigrimr hialmr þiðreks oc þar ꝩarð staðar nema þætta hogg sem fyʀ . En þiðrekr konungr sialfr hefir nu þann hialm er att hefir Sigurðr suæin er allra ꝩapna er er baztr oc mæst gullbuinn . en hilldibrandr brigðr sínu sverði gram er att hafði Sigurðr suæinn oc hoggr til ingrams a hans hialm oc sua stritt klyfr hann hialminn oc hofuðit oc bukinn oc bryniuna at ælldr flygr af en suærðit nam staðar i sodulboganum fræmra oc Jngram fram af hestinum dauðr . Nu bregðr Þiðrekr konungr sino sværði ecki sax oc hoggr fyrs-ta slag hinn fyrsta riddara a hans œxl sua at af fykr hondin með sidun-ni oc sa fællr dauðr af hestinum oc annat slag ꝩæitir hann sialfum iar-linum elsungi undir hondina hœgri hœggr upp œxlina með bryn-iuni oc suerðit sniðr af hondina oc upp a kinnina oc sundr kialkann oc sua i iaxlana oc steypiz hann hinn ꝩinstra væg dauðr af hestinom . Nu ꝩarð mikil hræzla oc skialpti oc allir vilia nu væra hæima i . en þo uerðr her nu strong orrosta oc a litilli hrið hæfir Þiðrekr konungr nu drepit .vii. ʀiddara annarri sinni hendi . en mæistari hil-dibrandr . hæfir nu drepit .ix. Þa sækír at honom hinn ungi Aumlungr oc bærsc ꝩið hann . en firir Þiðreki konungi flyia nu allir þæir er eptir ero . Nu ꝩæitir hilldibrandr Aumlungi æitt slag a hans skiolld oc a hans hialm oc firir þui micla hoggi fællr Aumlungr oc hilldibrandr a hann ofan oc biðr hann gefa upp sin ꝩopn oc hallda sinu lifi . Þa svarar Aumlungr . Vist æigi er mer bœtra at lifa ꝩið þat at sua gamall maðr skal mik hafa yfirstigit . en þo vil ek gefa upp min ꝩopn oc lifa at sinni . hann gefr upp vopn sin oc biðr hilldibrandr hann upp standa oc spyʀ huat manna hann er eða firir hui þessir menn hafa sott þæira lif . en Aumlungr sægir elsung jarl uilldo hæfna sins frænda elsungs jarls er drepit hafði samson konungr oc þiðrekr konungr var skylldr frendi hans . Nu mælti Þiðrekr konungr . Aumlungr goðr drengr þu skalt nu sægia oss tiðindi ef þu væizt suðr til fealz oc siðan skalltu þiggia þitt lif oc þin vopn oc alla þina hærneskio oc allra þinna faronauta oc þat skaltu hafa firir ibœtr þins frænda elsungs jarls . þa mælti Aumlungr . Goði herra þiðrekr konungr . Ec kann segia þer mikil tidindi af þinom faðorbrœðr ermenrik konungi . hann hefir nu nockora rið siukr ꝩærit af þui at hans kuiðr var slitnaðr oc ofan hafa sigit hans þarmar oc istra oc her hefir Sifka lagt til rad at skera skylldi til oc draga sua ut istru þa nifl
              
              unga skattr er folgin . oc þat hyɢ ec at þat skal nu ængi maðr vita . þa suarar alldrian herra huat manntu þeím manni lꜹna er þer ma syna niflunga skatt . þa suarar konungr . huerr ma þat gera sva skyllða ec þann mann mikin gera í minu rici . at . far æinn skyllði vera íafnꜹðigr . þa mællti alldrian . Vill nv gera þann mann sva mikínn oc rikan sem nu seigir þv at þer ma syna níflvnga skatt . þa kann vera at ec se sa maðr . þa svarar konungr Vist væri þat mikit happ ef þv kynnir at sægia mer hvar komínn er niflvnga skattr . þa Vill at ec sægia þer hvar folginn er niflunga skattr . þa skolv vit riða .í. saman sva at ængi enn þriði skal ocr fylgia . konungr suarar at þat vill hann giarna til vínna . þa sægir alldrian at þeir skvlu heim riða at sinni . oc sva gera þeir . Nockorvm dœgvm siðaʀ vill attila konungr riða vt a oc vill ængi mann lata fara með ser næma alldrian sínn fostra þetta þyckir monnum kynlikt . þvi at attila konungr er sua gamall maðr at hann er æigi vel hæstfœrr . þyckir þat æcki vera hans somí at riða með æinn mann . konungr vill ængi mann lata riða með ser næma alldrian . Oc sva er at þeir riða i sva langa leið . oc þar til eat þeir koma at einu bergi alldrian tecr lvcla er at ganga berginu . lycr vpp hurð oc aðra hurð . oc ena þriðiv hurð . þa gengr alldrian jnn oc attila konungr æptir honum . þa sægir alldrian attila konungi at þar man vera niflunga skattr . hann gengr oc synir attila konungi þar gvll . oc silfr oc goð uapn er att hævir Sigurðr sueín oc Gunnaʀ konungr oc hogní af troío . oc þar er nu komít allt lausafe niflunga i æínum stað er þat fe er at hafði Gunnaʀ konungr gull oc silfr oc goða gripi . oc i annan stað gengr attila konungr þar til er þat fe er er att hævir hœgni af troío . þar var æigi mínna fe æn i enum fyʀa stað . attila konungr hyɢr lengi ser at hverivm lvt . en alldrian gengr nu ínnan um bergít . biðr ænn attila konung þar koma . Þar synir hann honum þat fe er att hafði Sigurðr sueín þat var halfv minna
                meira en hvart hínna er fyʀí sa hann . nu er attila konungr allkatr . oc veit nu at sua mikit fe man þar vera at ængi konungr man vera ríkari at fe alla sína ævi en hann man uera . nu gengr ænn alldrian ínnan um bergit oc utar til dyranna oc ut æptir þat . oc lętr aptr hurðína . Nu kallar attíla konungr . Mínn goði vín alldrian kom ænn híngat til mín . þa . Nu mattu haua gull oc silfr . oc goða gripi sua at æigi þarftu at agírnaz meíra en nu hævir þv . En ek hævi lengi sua lifat at ek hævi litlu fe raðít . Nu vil ec fara vt i at skemmta mer . han lycr aptr annaʀi hurðínní oc enni þriðiv . oc berr a ofan griot oc torf . Nu kemr attila konungi ihvg hvat þessi sveínn hævir gort . Hann þyckiz vita at þessi sveín vill nv hæfna fœðvr síns oc allra niflunga . .íí. dœgum siðar kom þar alldrian til bergsíns . þa hævir attila konungr hœɢvit vpp .i. hvrðena . oc kallar Goði vínr alldrian lat upp nu bergit ec vil geꝩa þer gvll oc silfr sem þv villt mest æiga . oc setia þic hofvð yvir mitt rici oc bœta þer þínn foðvr . oc þína frændr . oc þv skallt æiga æin saman allt þetta gvll oc silfr er her er i bergínv oc mikit annat til . oc ec skal alldrigi geva þer at þetta er nu hævir þv gort . þa svarar alldrian . attila konungr þv agírntíz míoc niflvnga skat . þa er lifði þinn magr gvnnaʀ konungr oc hans brœðr . Nv ert orðin sua sæll at nv mattv hava æín saman allt þat gvll oc silfr er att hava þessír konungar . hvart er þat nu framm komít er ec hvgða . at sa dagr myndi verða . at þv mundir eta byɢ oc drecka vatn . þa svarar attila konungr . ec villda nu hvarttuæɢia æta byɢ oc drecka vatn ef kostr væri þa svarar alldrian . Vill nu æta byɢ oc drecca vatn solltin . Nv mattv hvartkí fa . drek nu gvll oc silfr . þar hævir þic lengi til þyrst . þa tecr alldrian gríot oc torf oc berr firir hvrðinar . oc leðr sua mikklv at . að hann veít at attila konungr kemr þaðan alldrigi lifs i brott . alldrian riðr nu alla sina leið i niflungaland afund ennar rikv brynilldar er att hafði Gvnnaʀ konungr hon tecr við honum vel . oc sægir alldrian at meiri van er at attila konungr se davðr oc meiri von at hefnt se Gunnars konungs oc hogna oc þeira brœðra . hann segir henni atburðinn hversv farit hævir . hon biðr han hava firir mickla Gvðz þoc er han bar sua mickla gevo til at hæfna sins fœður . Nu tecr hon við honum allfegínsamlega . samnar saman ollum sinum monnum oc let sægia þessi tiðændi hversv farit hævir . fær hon alldrian marga riddara til at han skal fa sítt ríki . alldrian ridr nv yvir landit með mikinn her . oc fær jarlldom i niflungalandi oc sva mikit rici sem att hævir . Gvnnaʀ konungr . oc hogni . þessv ríci ræðr alldrian alla sína ævi sua lengi sem han livir . attíla konungr hævir latít sit lif með þvilikum atburðum sem nv er sagt . oc ængi maðr hævir vitað siðan hvar niflunga 