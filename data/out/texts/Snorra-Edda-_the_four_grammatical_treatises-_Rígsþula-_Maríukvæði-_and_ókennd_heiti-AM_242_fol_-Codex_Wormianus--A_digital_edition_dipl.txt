A l.mattigr guð ſkapaði i upphaꝼi himín ok ioꝛð ok alla þa lut er þeim ꝼẏlgía ok ſiðarſt menn tua er ætter eru ꝼra komnar aꝺam ok euo ok ꝼiolgaðiz þeira kẏnſloð ok ꝺꝛeꝼðiz um hæim allan . Enn er ꝼram liðu ſtunꝺer þa viaꝼnaðiz mannꝼolkið voro sumer goðer ok rett trvaꝺer enn micklu ꝼleiri ſneruz þa epter girnꝺum heímſínſ ok vræktv guðſ boðoꝛð ok ꝼyrir þi ꝺꝛekti guꝺ heiminum i ſiovar gangi ok ǫllum kẏkvenꝺum heimſinſ nema þeim er í oꝛkínni voro með noa Epter noa ꝼloð liꝼðu .viij. menn þeir er heiminn bẏgðu ok komv ꝼra þeim ætter ok varð enn ſem ꝼẏ at þa er ꝼiolmentiz ok bẏgðiz verollꝺin þa var þat allr ꝼíolði mannꝼolkſenſ er elſkaði agirní ꝼiar ok metnaðar en aꝼræktvz guðſ hlẏðní ok sua mikit gerðiz at þvi at þeir villꝺu æigi neꝼna guð . en huerr munꝺi þa ꝼra ſegia sonum þeira ꝼra guðs ſtoꝛmerkium sua kom at þeir tẏnꝺu guðs naꝼní ok uiðaz um uerollꝺína ꝼanz æigi ſa maðr er ꝺæili kẏnni a ſkapara ſinum . en æigi at ſiðꝛ veitti guð þeim iarðlegar gipter ꝼe ok ſælu er þeiꝛ ſkẏllꝺu við uera i heíminum . miðlaði hann ok ſpektina sua at þeir ſkilꝺv alla iarðlega luti ok allar græiner þær er ſia matti loptzinſ ok iarðarennar . þat hugſuðu þeir ok unꝺꝛuðuz hui þat munꝺi gegna er ioꝛðin ok ꝺẏrín ok ꝼuglarner hoꝼðu ſaman eðli í ſumum lutum ok þo ulik at hættí . þat var æitt eðli at ioꝛðin var graꝼen i ham ꝼialltínꝺum ok ſpratt þar vatn upp ok þurꝼtí þar æigi lengra at grava til vaz en i ꝺiupum ꝺǫlum . sua er ok ꝺẏr ok ꝼuglar at iamlangt er til bloðſ i hoꝼði ok ꝼotum . Onnur natura er ſu iarðar at a hveriu ꜳri uex a ioꝛðunni graſ ok blom ok a ſama ꜳrí ꝼellr þat allt ok ꝼolnar . sua ok ꝺẏr ok ꝼuglar at vex hꜳr ok ꝼieðrar ok ꝼellr aꝼ a hveriu áári þat er hin þriðia nattura iarðar þa er hon er opnuð ok grauín þa grær gras a þeiri mollꝺu er ęꝼzt er a mollꝺunni . Biꝛg ok ſteina þyꝺꝺu þeir motí tǫnnum ok beínum kuikenꝺa . aꝼ þeſſu ſkilðv þeir sua at ioꝛðin væri kvik ok heꝼði liꝼ með nokkurum hætti ok viſſv þeir at hon uar ꝼurðulegha gǫmul að allꝺar tali ok mattug i eðlí . hon ꝼæꝺꝺi ǫll kẏkvenꝺi ok hon æignaðiz allt þat er ꝺo ꝼyrir þa ſok gaꝼu þeir henni naꝼn ok tolðu ætt ſina . þat ſama ſpurðu þeir aꝼ gǫmlum ꝼrænꝺum ſinum at ſiðan er talín voro moꝛg hunꝺꝛvt vetra . en gangr hímíntungla ok ſol ok himintungl . en gangr himíntungla var viaꝼn . attv ſum lengra gang en ſum Af þilikum lutum grunaði þa at nokku munꝺi vera ſtioꝛnari himíntunglanna ſa er ſtilla munꝺi gang þeiꝛa at vilia ſinum ſialꝼſ ok munꝺi ſa vera rikr ok mattugr . ok þeſſ ventu þeiꝛ eꝼ hann reð ꝼyrir hoꝼut ſkepnunum at hann munꝺi ok ꝼẏʀi verit haꝼa enn hímíntunglín . Ok þat ſa þeir eꝼ hann ræðꝛ gang himintungla at hann mun raða ſkini ſolar ok ꝺogg himinſ ok avexti iarðarennar . er þar ꝼẏlger ok ſlikt ſama vinꝺum loꝼzenſ ok þar með ſtoꝛmi ſiovarens . þat viſſu þeir æigi hvar ʀiki hans var . enn þvi truðu þeiꝛ at hann reð ollum lutum a ioꝛðu ok i loptí himinſ ok himintunglanna ſiovar ok veðꝛanna . Enn til þeſſ at hellꝺꝛ mættí ꝼra ſegía eða i minni ꝼeſta þa gaꝼu þeir noꝼn með ſialꝼum ſer ok heꝼer þeſſi atrunaðꝛ a marga lunꝺ bꝛæẏzt . sua ſem þioðernar ſkiptuz ok tungurnar greinꝺuz uar eꝼnat þat ſmíðí er meſt heꝼer verit i vollꝺunni . i elli ſinni ſkipter noe heimínum með ſonum ſinum . ætlaði hann cham veſtr hlꝼu enn iapheth noꝛðꝛ haalꝼu . En sém ſuðꝛ haalꝼu með þeiri parteran ſem ſiðaʀ greiner i þriðiunga ſkipti heimſinſ . i þann tima ſem ſẏner þeſſara manna voꝛu í verollꝺinni þa ǫꝼlgaðiz þegar agirni til ꝼiar ok mannmetnaðar aꝼ þui at þa kenꝺuz þær margar lister ſem aðꝛ hoꝼðu ekkí ꝼunꝺnar verit Ok hoꝼ ſik hverr epter ſinni iþrott Ok ſva langt ꝼærðu þeir ꝼramm ſinn metnat at þeir aꝼꝼricaní komner aꝼ cham heriuðu i þann luta verallꝺar ſem bẏgði aꝼſpringr ſemſ ꝼrænꝺꝛ þeira ok ſem þeir hoꝼðu þa ẏꝼer unnit þotti þeim ſer æigi nægiaz heímrenn ok ſmiðuðu æinn ſtopul með tigl ok gríot þann er þeir ætluðu at vínna ſkẏllꝺi til hímínſ a þeim velli er kallaz ſennr ok þa er þetta ſmiði var ſva mikit voꝛðit at þat tok upp oꝛ veðꝛum ok æigi hoꝼðu þeiꝛ at minni ꝼẏſi til at hallꝺa ꝼramm ſmiðinní ok ſem guð ſer hverſu þeira oꝼſi gæiſar haatt þa ſier hann at hann verðꝛ með æínſhveriu niðꝛ at ſla . Ok ſa ſami guð ſem allz er vollðugr ok allt þeira verk mattí a æínu auga bꝛagði niðꝛ ſla en þa ſialꝼa lata verða að ꝺupti . þa villꝺi hann þo hellꝺꝛ með þi eẏða þeiꝛa ꝼyrir ætlan at þeir mætti við kenaz ſinn litilleik með þí at æíngi þeira ſkilꝺi hvat annaʀ talaði ok þi viſſi æingi þeira hvat hverr bauð oðꝛum ok bꝛaut þat anna niðꝛ ſem anna uillꝺi upp reíſa þar til er þeiꝛ ſtriꝺꝺuz a ſialꝼer ok með þi æẏꝺꝺiz ǫll þeira ꝼyrir ætlan i upp tekinni ſtopul ſmið ok ſa er ꝼremztr var het zoꝛoaſtres hann hlo ꝼẏʀ en gret er hann kom i verollꝺina enn ꝼoꝛ ſmiðer uoro ij. ok .lxx. Ok sua margar tungur haꝼa ſiðan ꝺꝛeiꝼz um verollꝺina epter þi ſem riſarner skiptuz ſiðan til lanꝺa ok þioðerner ꝼiolguðuz . i þeſſum ſama ſtað var gioꝛr æín hín agiætaztʀ borg ok ꝺꝛegit aꝼ naꝼni ſtopulſinſ ok kolluꝺ babilon ok ſem tungna ſkiptið var oꝛðit þa ꝼiolguðuz sua noꝼnin mannanna ok annarra luta . Ok ſia ſamí zoroaſtres haꝼði moꝛg nꝼn ok þo at hann vnꝺerſtaði at hans oꝼſi væri lægð aꝼ ſagðꝛi ſmið þa ꝼærði hann ſig þo ꝼramm til verallꝺligſ metnaðar ok let taka ſik til konungſ ẏꝼer mǫrgum þioðum aſſiriorum . aꝼ honum hoꝼz ſkurðgoða villa ok ſem hann var blotaðꝛ var hann kallaðꝛ bꜳl . þann kollum ver bel . hann haꝼði ok moꝛg onnur noꝼn Enn ſem noꝼnín ꝼiǫlguðuz þa tẏnꝺiz með þuí ſanleíkrinn . Ok aꝼ ꝼẏrſtu uillv þa blotaði hverr maðꝛ epter komanꝺí ſinn ꝼoꝛmeiſtara ꝺẏr eða ꝼugla loptin ok himintvnglín ok ẏmiſliga ꝺauðlega lutí þar til er þeſſi villa gekk um allan heim ok sua vanꝺlegha tẏnꝺu þeir ſannleiknum at æingi viſſi ſkapara ſinn . utan þeiꝛ æiner menn ſem toluðu ebreſka tungu þa ſem gekk ꝼyrir ſtǫpul ſmíðina ok þo tẏnꝺu þeiꝛ æigi likamlegum giptum er þeim voꝛu veittar ok þi ſkilðu þeir alla luti >iarðligri ſkilningu at þeim var æigi geꝼen anꝺleg ſpekten . Sva ſkilðv þeir at aller luter væri ſmiðaðir aꝼ nokkuru eꝼni . Verollꝺin var gꝛeinꝺ i þriar halꝼr ꝼra ſuðꝛi veſtr ok inn að míðiarðar ſía . ſa lutr var kallaðꝛ aꝼꝼrika enn . hinn ſẏðꝛi lutr þeiꝛar ꝺæillꝺar er hæitr ok bꝛunninn aꝼ ſolu . anna lutr ꝼra veſtri ok til noꝛðꝛſ ok inn til haꝼſínſ er ſa kallaꝺꝛ europa eða enea . hinn neẏrði lutr er þar kallꝺꝛ sua at æigi vex gras ok æigi ma bẏggía . Fra noꝛðꝛí ok um auſtꝛ hꜳlꝼur allr til ſuðꝛſ þat er kallat aſía . i þeim luta verallꝺar er oll ꝼegrð ok prẏðí ok æign iarðar avaxtar gull ok gímſteinar þar er ok mið verollðín ok sua ſem þar er ioꝛðin ꝼegri ok betri koſtum en i oðꝛum ſtoðum sua var ok mannꝼolkið þar meſt tignat aꝼ ǫllum giptum ſpekinni ok aꝼlínu ꝼegrðinni ok allre kunnoſtu . Nær miðꝛi verollꝺinni var goꝛt þat huſ ok herbergi er agiætaz heꝼer goꝛt verið er kolloð var troía þar ſem ver kollum tẏrklanꝺ . þeſſi ſtaðꝛ var micklu meiri gioꝛr enn aðꝛer ok með meíra hagleik a marga lunꝺ með koſtnaði ok ꝼǫngum er þar voro þar voro .xii . konungꝺomar ok æinn ẏꝼerkonungr ok lagu moꝛg þioðlonꝺ til hverſ konungꝺomſ . þar voro i borginni .xii. hoꝼut tungur . þesser hoꝼðingiar haꝼa verið umꝼram alla menn þa er verið haꝼa i verollꝺu um alla mannꝺomlega luti . Leikr þat ſiz a tvímæli huerr ꝼræði maðr ſem ꝼra þeim heꝼer ſagt ok aꝼ þvi at aller ꝼoꝛ menn noꝛðꝛhalꝼunnar telia þangat ſinar ætter ok ſetía þa i guða tǫlu alla ſem ꝼormenn voro ſtaðarenſ einkannlega sua ſem ſialꝼan priamum ſetia þeir ꝼyrir uoꝺen . ma þat æigi unꝺarligt kalla þviat priamus var kominn aꝼ ſaturno þeim ſem noꝛðꝛhalꝼan truðí langan tíma ſialꝼan guð verit haꝼa . þeſſi ſaturnus vox upp i æẏ þeiri i grikklanꝺz haꝼi er krit . heiter hann var meiri Ok ſterkari ꝼriðarí enn aðꝛer menn sua bar vitrleikr hans aꝼ ollum monnum ſem aðꝛar naturu gíaꝼer hann ꝼann ok margar liſter þær ſem aðꝛ hoꝼðu æigi ꝼunꝺnar verit . hann var ok sua mikill a þa iðꝛott er phítonſanꝺa liſt heiter . at hann uiſſi ꝼẏrer uoꝛðna lutí . hann ꝼann ok rauða þann i ioꝛðu er hann bleſ aꝼ gull ok aꝼ þeſſhꜳttar lutum varð hann ſkiott ríkr . hann ſagði Ok ꝼẏrer arꝼerð ok marga aðꝛa læẏnꝺa lutí ok aꝼ ſliku ok moꝛgu oðꝛu tokv þeir hann til hoꝼðingia yꝼer æẏna ok ſem hann haꝼði litla hrið henni ſtẏrt þa var þar ſkiott nog allra hanꝺa ꜳrgiæzka þar gekk ok æíngí penningr nema gull penningꝛ sua var þat nogt ok þo að hallæri værí i ǫðꝛum lǫnꝺum þa kom þar allꝺꝛi uaran mattí aꝼ þi þangat ſækia alla þa lutí ſem þeir þurꝼtu at haꝼa ok aꝼ þeſſu ok moꝛgu ǫðrv uſẏnilegu krapta lani er hann haꝼði truðu þeir hann guð vera ok aꝼ þeſſu hoꝼz ǫnnur villa millum kritar manna ok maceꝺoniorum sua ſem hín ꝼẏí meðal aſſiriorum ok challꝺeíſ . aꝼ zoꝛoaſtre . Ok er ſaturnus ꝼinnr hverſu mikinn ſtẏrk ꝼolkit þikkiz aꝼ honum haꝼa þa kallaz hann guð vera ok ſegiz ſtioꝛnarí himinſ ok iarðar ok allra luta . Einn tima ꝼoꝛ hann ſkipi til grikklanꝺz þviat þar var konungſ ꝺotter ſu er hann haꝼði hugh a . hann ꝼekk með því nꜳð henni at æinn ꝺagh ſem hon var utí meðꝛ þionoſtu konum ſinum þa bra hann a ſik liki graðungſ æínſ ok la ꝼyrir henni i ſkoginum ok ſua ꝼagr at gullz litr var a hveriu hꜳri ok ſem konungſꝺotter ſier þa klappaꝺi hon um granarnar hann ſprettr upp ok bꝛa aꝼ ser graðungſ likí ok tok hana i ꝼang ſier ok bar hana til ſkipſ ok ꝼlẏtr hæím i krít . at þeſſu ꝼinnr Juna kona hans . hann bra henni i kuigu likí Ok ſenꝺí hana auſtr i elꝼar kviſler ok let hennar gæẏma þræl þann er arguluſ het . þar var hon .xii manaðí aðꝛ hann ſkipaði aptr . marga lutí gioꝛði hann þeſſum lika eða unꝺarligri . Hann ꜳttí þria ſẏní . het æinn iupiter annaʀ neptunus þriði plutus þeir voro aller atgerꝼiſmennn hiner meſtu ok var iupiter langt ꝼyrir þeim . hann var ſtriðſ maðꝛ ok vann mꝛg konunga ʀiki hann var ok liſtugꝛ ſem ꝼaðer hans ok bra a ſik ymiſſa ꝺẏra liki ok með þvi kom hann moꝛgu ꝼramm þvi ſem mannꝺomínum er umoguligt at gioꝛa ok aꝼ ſliku ok oðꝛu hræꝺꝺuz hann allar þioðer . þvi er iupiter ſettr ꝼyrir þoꝛ sua ſem allar uvetter hræꝺꝺuz hann . Saturnus lett upp gioꝛa i krítt tvær borger ok .lxx. ok ſem hann þikkiz ꝼullkominn i rikí ſinu þa ſkipter hann þi með ſonum ſinum ſem hann ſetti ſik ꝼyrir guð ok ſkipaði hann iupiter himinʀiki enn neptuno iarðriki en pluto helviti ok þotti honum ſa lutr okioꝛligaztr ok þi gaꝼ hann honum hunꝺ ſinn þann er hann kallaðí ſerberum til þeſſ at gæẏma helvitíſ . þenna ſerberum ſegia grikker erkulum haꝼa ꝺꝛegit oꝛ helvití ok a iarðriki ok þo at ſaturnus heꝼðí ſkipt Jupiter himinrikí þa girntiz hann æigi at ſiðꝛ at eignaz iarðrikí ok heriar nu upp a ʀiki ꝼoður ſínſ ok sua ſegiz at hann letí taka hann ok gellꝺa ok ꝼẏrer ſlik ſtoꝛverki ſeger hann ſik guð vera ok þat ſegia maceꝺoníj at hann letí taka ſkopin ok kaſta ut a ſioenn ok þvi truðu þeir langa æꝼí at þar aꝼ heꝼðí voꝛðit kona þa kolluðu þeir venerem . ok þvi er venus alla æꝼí ſiðan kolluð aſtar gẏðia ok ſettu hana i guða tolu at þeir truðu at hon mætti þiða allra manna hioꝛtu til ꜳſtar karla ok kvenna Sem ſaturnus var gellꝺꝛ aꝼ iupiter ſẏní ſínum þa ꝼlẏ hann auſtan oꝛ krít ok hingat i italia þa bẏgðu þa þeſſ hꜳttar þioðer ſem ekkí erꝼiðaðu ok liꝼðu við akarn ok við groſ ok lagu i hellum eða iarðholum ok ſem ſaturnus kom þar þa ſkiptí hann noꝼnum ok kallaði ſik nioꝛð ſaker þeſſ at hann hugði at iupiter ſon hans munꝺi þa ſiðꝛ ꝼretta hann upp . hann kenꝺi þar ꝼẏrſtr manna at plægia ok planta víngarða þar var goð ioꝛð ok hra ok gioꝛðiz þar ſkiott aar mikit toku þeir hann til hoꝼðingia ok sua æignaðiz hann ǫll þeſſhttar ʀiki ok let gioꝛa þar margar borger . Jupiter ſon hans ꜳttí marga ſẏni . þa ſem ætter eru ꝼra komnar . hans ſon var ꝺarꝺanus hans ſon heríkon . hans ſon lameꝺon ꝼaðer priamí hoꝼut konungſ . Priamus ꜳttí marga ſẏní . Einn aꝼ þeim var ektoꝛ er agiætaztr heꝼer verit allra manna i verollꝺu at aꝼli ok vextí ok atgioꝛꝼí ok ǫllum mannꝺomleghum liſtum riꝺꝺarlígrar ſlektar . ok þat ꝼinnz ſkriꝼat þa er grikker ok allr ſtẏrkr noꝛðꝛ hꜳlꝼu ok auſtrhalꝼu bǫꝛðuz við troio menn . þa heꝼði þeiꝛ allꝺꝛí ſigraðer voꝛðit . nema grikker heꝼði heitið a guðin ok gengun sua ꝼretter at ekkí mannligt eðlí mattí þa ſigra nema þeiꝛ ẏrðí ſvikner aꝼ ſialꝼſ ſinſ monnum ſem ſiðan gerðiz ok aꝼ þeira ꝼrægð gaꝼu epter komanꝺi menn ſer þeira virðingar nꝼn ok æínkannlega sua ſem romveriar er agiætazter menn haꝼa verit at moꝛgum lutum epter þeira ꝺaga ok sua ſegiz at þa er roma var algiꝛ at romveriar venðuðu ſinum ſiðum ok logmalí ſem næſt mattu þeir komaz epter þi ſem troiu menn hoꝼðu haꝼt ꝼoꝛꝼeðꝛ þeira . ok sua mikill kraptr ꝼẏlgði þeſſum monnum at moꝛgum ǫllꝺꝛum ſiða þa er pompeius æinn hoꝼðingí romvería heriaðí i auſtrhꜳlꝼuna ꝼlẏði utan oðinn oꝛ aſia ok hingat i noꝛðꝛ halꝼuna ok þa gaꝼ hann ſer ok ſinum monnum þeira noꝼn ok kallaði priamum haꝼa heitið oðín enn ꝺꝛottning hans ꝼrigg ok aꝼ þi tok rikið ſiðan naꝼn ok kallaði ꝼrigia þar ſem borgín ſtoð . ok hvart er oðinn ſagði þat til metnaðar við ſik eða þat haꝼi sua verit með ſkiptí tungnanna þa haꝼa þo marger ꝼræðimenn haꝼt þat ꝼyrir ſannenꝺa ſogn ok þat var lengi æꝼi epter at hverr ſem mikill hoꝼðingí var tok ſer þar ꝺæmí epter . Einn konungr i troio het munon eða mennon . hann ꜳtti ꝺottur hoꝼuð konungſ priamí . Su het troan . þau attu ſon . ſa het troꝛ þann kollum þoꝛ hann var at upp ꝼæzlu i tracía með þeim hertoga er neꝼnðꝛ er loꝛicus en er hann var .x. vetra . þa tok hann víð vapnum ꝼoður ſinſ . sua var hann ꝼagr alitum er hann kom með oðꝛum monnum ſem þa er ꝼilſbæín er graꝼit i eik hꜳr hans er ꝼegra en gull . Þa er hann var .xii. vetra haꝼðí hann ꝼullt aꝼl þa lẏptí hann aꝼ iorðu x biarnſtǫkum ǫllum ſenn . Ok þa ꝺꝛap hann loꝛícus hertoga ꝼoſtra ſinn ok konu hans loꝛa eða gloꝛa ok æígnaðí ser rikit tracía þat kollum ver þꝛuðheím . þa ꝼoꝛ hann viða um lǫnꝺ ok kanaðí hæimſ halꝼur ok ſigraði æinn ſaman alla berſerkí ok alla riſa Ok æinn hínn meſta ꝺꝛeka ok moꝛg ꝺẏr . i noꝛðꝛ halꝼu heímſ ꝼann hann ſpakonu þa er ſibil het er ver kollum ſiꝼ ok ꝼekk hennar eíngi kann ſegia ætt ſiꝼíar hon var allra kvenna ꝼegrſt hꜳr hennar var ſem gull . þeira ſon var loꝛiꝺe er likr var ꝼeꝺꝛ ſínum . hans ſon var henreꝺe hans vingeþorꝛ hans ſon vingener hans ſon moꝺa hans ſon Magí hans ſon ceſpheth hans ſon beꝺvíg . hans ſon athra er ver kollum annan . hans ſon ítrmann hans ſon heremoð hans ſon ſkallꝺunn er ver kollum ſkiǫllꝺ hans ſon biaꝼ er ver kollum bíar hans ſon iat hans ſon guðolꝼ . hans ſon ꝼinn . hans ſon ꝼriallaꝼ er ver kollum ꝼriðleiꝼ hann aatti þann ſon er neꝼnꝺꝛ er voꝺen þann kollum ver oðen . hann var agiætr maꝺꝛ aꝼ ſpekí ok allre atgioꝛꝼí . kona hans het ꝼrigiða er ver kǫllum ꝼrigg Oðenn haꝼði ſpaꝺom ok sua kona hans ok aꝼ þeim viſinꝺum ꝼann hann þat at naꝼn hans munꝺi uppi vera haꝼt i noꝛðꝛ hꜳlꝼu hæímſ ok tignat um ꝼram alla konunga . Fẏrer þa ſǫk ꝼẏſtiz hann at bẏria ꝼerð ſina aꝼ tẏrklanꝺi ok haꝼði með ſer mikinn ꝼíǫlða liðſ unga menn ok gamla karla ok konur Ok hoꝼðu með ser marga gerſemlegha lutí . enn hvar ſem þeir ꝼoꝛu ẏꝼer lonꝺ þar var agiæti mikit aꝼ þeim ſagt ſua at þeir þottu likari guðum enn monnum . Ok þeir geꝼa æigi ſtað ꝼerðinni ꝼẏʀ en þeir koma noꝛðꝛ i þat lanꝺ er nu er kallat Saxlanꝺ . þar ꝺvalꝺiz oðinn langa hrið ok æignaðiz viða þat lanꝺ . þar ſettí oðenn til lanꝺz giæzlu iii. ſonu ſina . er æinn neꝼnꝺꝛ veggꝺe var hann rikr konungr ok reð ꝼyrir auſtr ſaxa lanꝺi hans ſon vitrgilſ hans ſẏner voro þeir picta ꝼaðer heíngeſtz ok ſiga ꝼaðer ſvebꝺeg er ver kollum ſvipꝺag annaʀ ſon oðenſ het bellꝺeg er ver kǫllum ballꝺꝛ hann ꜳttí þat lanꝺ er nu heiter veſt ꝼal . hanſ ſon var bꝛanꝺꝛ hans ſon ꝼrioðigar er ver kǫllum ꝼroða hans ſon var ꝼreovín hans ſon ẏvi hans ſon gevíſ er ver kǫllum gave . enn þriði ſon oðenſ er neꝼnꝺꝛ ſigí hans ſon ʀerer þeir langꝼeðꝛ reðu þar ꝼẏrer er nu er kallat ꝼracklanꝺ . ok er þaðan ſu ætt komín er kollut er uǫlſungar ꝼra ǫllum þeſſum eru ſtoꝛar ætter komnar ok margar . Þa bẏriaði oðenn ꝼerð ſína noꝛðꝛ ok kom i þat lanꝺ er þeir kolluðu reiðgota lanꝺ ok æignaðiz i því lanꝺi allt þat er hann villꝺi . hann ſettí þar til lanꝺa ſon ſinn er ſkiollꝺꝛ het . hans ſon var ꝼriðleiꝼr þaðan er ſu ætt komín er ſkiollꝺungar heita . þat eru ꝺana konungar . Ok þat heiter nu iotlanꝺ er þa var kallat reiðgota lanꝺ . Epter þat ꝼoꝛ hann noꝛðꝛ þar ſem nu heiter ſviþioð þar var ſa konungr er gẏlꝼi er neꝼnꝺꝛ Enn er hann ſpẏ til ꝼerðar þeira aſia aſia manna er æser voꝛu kallaðer . ꝼoꝛ hann moti þeim Ok bauð at oðinn ſkẏllꝺí ſlikt vallꝺ haꝼa i hans riki ſem hann villꝺi ſialꝼr Ok ſa tími ꝼẏlgði ꝼerð þeira at hvar ſem þeiꝛ ꝺuolðuz i lǫnꝺum þa var þar r ok ꝼriðꝛ . þeiꝛ truðu aller at þeiꝛ værí þe raðanꝺí þviat þat ſa rikiſ menn at þeir voro uliker oðꝛum monnum þeim er þeir hoꝼðu ſieð at ꝼegrð ok sua at vití . þar þotti oðní ꝼagrer lanꝺzkoſter ok kauſ ſier þar borgar ſtað ſem nu heita ſigtun þat var aꝼ hans naꝼni . ok gaꝼ ser konung ꝺom ok kallaðiz níoꝛðꝛ ok þi ꝼinnz þat ſkriꝼat i ꝼræði bokum at nioꝛðꝛ haꝼi heitið hinn ꝼẏrſtí ſvia konungꝛ . er þat til þeſſ at oðinn heꝼer þar verið goꝼgaztr . Ok ſkipaðí þar hoꝼðingium i þa liking ſem verit haꝼði í troío ſettí tolꝼ hoꝼut menn i ſtaðnum at ꝺæma lanꝺz log . ok ſua ſkipaði hann rettum ǫllum ſem ꝼẏ hoꝼðu verit i troío ok tẏrker voꝛu vaner . epter þat ꝼoꝛ hann noꝛðꝛ þar til er ſiar tok við honum ſa er þeir hugðu at lægí um lonꝺ ǫll ok ſetti þar ſon ſinn til þeſſ rikiſſ er nu heiter noꝛegr ſa het ſæmingr ok telia þar noꝛegſ konungar ſinar ætter til hans ok ſua iarlar ok aðꝛer rikíſ menn . Sva ſem ſeger i halæẏgia talí en oðenn haꝼði með ser þann ſon ſinn er ẏngvi er neꝼnꝺꝛ er konungr var i ſviþioðu epter hann . Ok eru aꝼ honum komnar þær ætter er ẏnglingar eru kallaðer . þeir æser toku ser kvan ꝼng þar innan lanꝺz en ſumer ſonum ſinum ok virðu þeſſar ætter ꝼiolmennar sua at um ſaxlanꝺ ok allt þaðan um noꝛðꝛ hlꝼur ꝺꝛeiꝼðiz sua at þeira tunga aſia manna var æigín tunga um ǫll þeſſi lǫnꝺ . ok þat þikkiaz menn ſkẏnía mega aꝼ þui er rituð eru langꝼeðga noꝼn þeira . at þau noꝼn haꝼa ꝼẏlgt þeſſi tungu ok þeir æser haꝼa haꝼt tunguna noꝛðꝛ hingat i heím i noꝛeg Ok ſviþioð i ꝺanmoꝛk ok ſax lanꝺ Ok i englanꝺi eru ꝼoꝛn lanꝺz heítí eða ſtaða þav er ſkilia má at aꝼ annaí tungu eru geꝼen en þeſſi . Gẏlꝼi konungr reð þar lonꝺum er nu heiter ſviþioð ꝼra honum er þat ſagt at hann gaꝼ æinni ꝼaranꝺí konu at launum ſkemtanar ſinnar æítt plogſ lanꝺ i ríkí ſínu þat er ꝼioꝛer ǫxn ꝺꝛægí upp ꝺag ok nott . en ſu kona var æín aꝼ aſa ætt . hon er neꝼnꝺ geꝼion hon tok .iiii. oxn noꝛꝺan oꝛ iotun heímum En þat voꝛu ſẏner jotunſ nokkurſ ok hennar ok ſetti þa ꝼyrir plog . enn plogrinn gekk sua bꝛeitt ok ꝺiupt at upp læẏſti lanꝺit ok ꝺꝛogu oxnerner þat lanꝺ ut um haꝼit ok veſtr ok namu ſtaðar i ſunꝺí nokkuru . þar ſettí geꝼion lanꝺít ok gaꝼ naꝼn ok kallaði ſelunꝺ enn þar ſem lanꝺit haꝼði upp gengit var þar epter vatn . þat er nu logrinn kallaðꝛ i ſviþioð Ok liggia ſva víkr í legínum ſem neſ i ſælunꝺe Sua ſeger bꝛagí gamlí . Gẏlꝼí er maðꝛ neꝼnꝺꝛ hann var konungr ok ꝼiolkunnigr hann unꝺraðiz þat er aaſa ꝼolk var ſua kunnikt at aller luter gioꝛðuz at þeira vilía ok hugſaði hann hvart þat munꝺi vera aꝼ eðli ſialꝼra þeiꝛa eða munꝺí þi vallꝺa guð mǫgn þau er þeiꝛ blotuðu . hann bẏriaðí ꝼerð ſína til aſgarðz ok ꝼoꝛ með læẏnꝺ Ok bra a ſik gamalſ mannz likí ok ꝺulðiz ſua . en æser voꝛu þi viſarí at þeir hoꝼðu ſpaꝺom ok ſa þeir ꝼerð hans ꝼẏ enn hann kom ok gioꝛðu imot honum ſionhverꝼingar . Ok er hann kom inn i borgina ſa hann þar hava hǫll ſua at varla mattí ſia ẏꝼer hana . þak hennar var lagt gẏllꝺum ſkiollꝺum ſem ſpan þak . Sua ſeger þioðolꝼr at valholl var ſkiollꝺum þokt . Gẏlꝼí ſa mann i hallar ꝺẏrum er lek at hanꝺſǫxum ok haꝼꝺi ſiau ſenn a loptí Sa ſpurði hann ꝼẏ at naꝼní . hann neꝼnꝺiz ganglerí ok kominn aꝼ reꝼilſ ſtigum ok beiꝺꝺiz at ſækia til nattſtaðar ok ſpurði hverr hǫllina ááttí . hann ſarar ok ſeger at þat var konungr þeira enn hann ma ꝼẏlgía þer at ſia hann . ſkal tu þa ſpẏria hann naꝼnſ ſialꝼr ok ſneriz ſa maðꝛ ꝼẏrer honum inn i hǫllína enn hann gekk epter ok þegar laukz hurðín a hæla honum . þar ſa hann moꝛg golꝼ ok mart ꝼolk ſumt meðꝛ leikum . ſumer ꝺrucku ſumer með vapnum ok boꝛðuz Þa litaðiz hann um ok þottí marger luter utruleger þeir er hann ſa . þa mælti hann . Hann ſa þríu haſætí ok hvert upp ꝼra oðꝛu ok ſat ſinn maðr i hueríu . þa ſpurðí hann hvert naꝼn hoꝼðingia þeira værí . Sa ſvarar er hann leiꝺꝺi inn at ſa er i enu neðſta ſitr haſætí at ſa var konungr ok heiter háár en þar næſt ſa er Iaꝼn háár heiter en ſa oꝼarſt er þriði heiter . þa ſpẏ haarr komanꝺann hvat ꝼleira ſe erenꝺa hans . enn heimill er matr ok ꝺrẏkkr honum ſem ollum þar i hava hǫll . hann ſvarar at ꝼẏrſt vill hann vita eꝼ nokkurr er ꝼroðꝛ maðr inni . haar ſarar at hann komí æigi hæill ut nema hann ſe ꝼroðari Ok Ganglerí hoꝼ ſua maal ſitt hverr æztr eða ellztr allra guða . háár ſarar Sa hæiter alꝼǫðꝛ at voꝛu mlí en í aaſgarði hinum ꝼoꝛna aatti hann .xii. noꝼn . Eit er alꝼǫðꝛ eða allꝼoðꝛ . Annat herran eða herian þriðia hníkarr eða nikar . ꝼioꝛða . Nikuz eða hníkuðꝛ Fimta ꝼiolner .vi. oſki .vij. Omí .viij. Biꝼliði eða biblinꝺi .ix. viðꝛir .x. Sviðꝛer .xi. Sviðoꝛr .xii. Ialg eða Ialkr þa ſpẏ ganglerí hvar er ſa guð eða hvat ma hann eða hvat heꝼer hann unnið ꝼrama verka . haarr ſarar Liꝼer hann um allar allꝺer ok ſtioꝛnar ollu rikí ſínu ok ræðꝛ ollum lutum ſtoꝛum ok ſmám . þa mælti iaꝼnháár hann ſmiðaði himin ok ioꝛð ok lopten ok alla æign þeira . þa mælti þriði hit er meſt er er hann giorði manninn ok gaꝼ honum onꝺ þa er liꝼa ſkal ok allꝺꝛi tẏnaz þott likamr ꝼuní til mollꝺar eða brenni at ǫſku ok ſkulo aller men liꝼa þeir er rett eru ſiðaðer ok vera með honum ſialꝼum þar ſem heiter gimle eða vingolꝼ . en vaanꝺer menn ꝼara til heliar ok þaðan i niꝼlhel . þat er niðꝛ i hinn niunꝺa hæim . þa mælti Gangleri hvat haꝼðiz hann aðꝛ að enn himinn ok ioꝛð væri gioꝛr . þa ſarar haar þa var hann með hrimþuſſum . Gangleri mælti . hvat var upphaꝼ eða hverſu hoꝼz eða hvat var aðꝛ . har ſarar Sva ſem ſeger i vǫlu ſpa þa mælti Iaꝼnhaar Fẏ var þat moꝛgum ollꝺum enn ioꝛð værí ſkoput er niꝼlhæimr var gioꝛr ok i honum miðium liggꝛ bꝛunnr ſa er hvergelmer heiter ok þaðan aꝼ ꝼalla þær aar er sua heita . Svol . Gunnþra Fioꝛm . ꝼimbulþul . Sliðꝛ ok hrið . Sẏlgr ok ẏlgr Viꝺ . Leiptr . Giǫll er næſt helgrinꝺum . þa mælti þriði Fẏrſt var þo ſa hæimr i ſuðꝛ haalꝼu er muſpell heiter hann er lioſſ ok heitr loganꝺi er hann ok brenanꝺi ok uꝼæ þeim er þar eru utlenꝺer ok æigi eigu þar oðul . Sa er ſurtr neꝼnꝺꝛ er þar ſitr a lanꝺz enꝺa til lanꝺvarnar . hann heꝼer loganꝺa ſverð ok i enꝺa verallꝺar mun hann ꝼara ok heria ok ſigra ǫll guðín ok brenna allan hæím með ellꝺi . Sua ſeger í vǫlu ſpa . Gangleri mælti . hverſu ſkipaðiz aaðꝛ enn ætternar ẏrði eða aukaðiz mannꝼolkit . þa mælti har . Ar þær er kallaðar eru eli vagar þa er þær voro ſua langt komnar ꝼra uppſprettum at æit kvika ſu er þeim ꝼẏlgði harðnaði ſua ſem ſinꝺ þat er ꝼerr oꝛ ellꝺinum þa varð þat iſſ . ok þa er ſa iſſ gaꝼ ſtaðar ok rann æigi þa helði ẏꝼer þannig ur þat er aꝼ ſtoð æitrinu ok ꝼrauſ að hrimí ok iok hvert hrimið ẏꝼer annat allt i ginnunga gap þa mælti Iaꝼn haar Ginnunga gap þat er viſſi til noꝛðꝛættar ꝼẏllꝺiz með þunga ok hǫꝼugleik iſſ ok hrímſ . ok inn i ꝼra ur ok guſtr . enn hinn ſẏðꝛi lutr ginnunga gapſ lettíz motí gneiſtum ok ſium þeim er ꝼlugu oꝛ muſpellz . þa mælti þriði . Sua ſem kallt ſtoð aꝼ niꝼlheimí ok aller luter grimmer . ſua var allt þat er viſſu namunꝺa muſpelli hæitt ok lioſt . enn ginnunga gap var ſua líett ſem lopt vinꝺlauſt . Ok þa er mættí hriminu blær hítanſ ſua at braðnaði ok ꝺꝛaup ok aꝼ þeim kviku ꝺꝛopum kviknaði með kraptí þeſſ er til ſenꝺí hitann ok varð mannz likínꝺí ok er ſa neꝼnꝺꝛ ẏmer . enn hrimþuſſar kalla hann aurgelmí ok eru þaðan komnar ætter hrímþuſſa sua ſem ſeger i vǫlu ſpa . enn her ſeger sua vaꝼþꝛuðner iotunn . þa mælti Gangleri hvern veg oxu ætter þaðan eða ſkapaðiz ſva at ꝼleirí urðu eða trui þer þann guð er nu ſagðer þu ꝼra . þa ſarar har ꝼẏʀer engan mun truum ver hann guð vera . hann var illr ok aller hans ætt menn . þa kollum ver hrímþurſa . en ſua er ſagt at þa er hann ſvaꝼ ꝼekk hann ſveíta . þa vox unꝺer vinſtrí henꝺi honum maðr ok kona ok annaʀ ꝼotr hans gat ſon við oðrum enn þaðan aꝼ komu ætter . þat eru hrimþursar . hinn gamli hrímþuſſ hann kollum ver ẏmi . þa mælti Ganglerí . hvar bẏgði ẏmer eða við hvað liꝼði hann . Næſt var þat þa er hrimíð ꝺꝛaup at þar varð aꝼ kẏr ſu er auðumbla het en .iiij. miolkaar runnu or ſpenum hennar ok ꝼæꝺꝺí hon ẏmí þa mælti Gangleri við hvat ꝼæꝺꝺiz kẏrín . har ſagði hon ſleikti hrimſtæina er ſallter voꝛu ok hinn ꝼẏrſta ꝺagh er hon ſleiktí ſteínana . kom oꝛ ſteinínum at kvellꝺí mannz haar Annan ꝺag mannz hoꝼut . þriðia ꝺag var þat allr maðꝛ ſa er neꝼnꝺꝛ burí hann var ꝼagr alitum mikill ok mattugr hann gat ſon þann er boꝛr er neꝼnꝺꝛ . hann ꝼekk þeirar konu er beſtla er neꝼnꝺ ꝺotter bǫlþoꝛnſ iotunſ ok gatu þau .iij. ſonu . het æínn oðinn anna vili þriði ve . ok þat er mín trua at ſa oðinn ok hans bræðꝛ muní vera ſtẏranꝺí himínſ ok iarðar . þat ætlum ver at hann muní sua heíta . ſua heiter ſa maðꝛ er ver vitum meſtan ok agiæztan ok vel megu þer laata hann ſua heita . . Þa mælti Gangleri hvat varð þa um þeira ſætt eða hvarer voro rikarí . þa ſarar har Sẏner boꝛſ ꝺꝛapu ẏmí iotun . enn er hann ꝼell þa hliop sua míkit bloð oꝛ ſꜳrum hans at með því ꝺꝛecktu þeir allri ætt hrimþuſſa nema æinn komz unꝺan með ſinu hẏſkí þann kalla iotnar b͛ergelmí hann ꝼoꝛ upp a luðꝛ ſinn ok kona hans ok hellz þar ok eru aꝼ þeim komnar hrimþuſſa ætt͛er . Sua ſem her ſeger . þa ſeger Gangleri hvat hoꝼðuz þa at boꝛſ ſẏner eꝼ þu truer at þeir ſe guð . har ſarar Eigi er þar litið aꝼ at ſegía . þeir toku ẏmí ok ꝼluttu i mitt ginnunga gap ok gioꝛðu aꝼ honum ioꝛðina aꝼ bloði hans ſæínn ok votnín . Ioꝛðin var gioꝛ aꝼ hollꝺinu en bioꝛgin aꝼ bæínunum . griot ok urðer gioꝛðu þeir aꝼ tonnum ok ixlum ok bæinum er brotin voro . þa mælti Iaꝼnhar aꝼ þi bloði er oꝛ ſarum rann ok lauſt ꝼóꝛ þar aꝼ gioꝛðu þeir ſia þann er þeir gẏrðu ok ꝼeſto ſaman ioꝛðína ok logðu þann ſia i hríng utan um hana ok mun þat ꝼleſtum monnum uꝼæra þikkia at komaz þar ẏꝼer þa mælti þriði toku þeir ok hauſ hans ok gioꝛðu aꝼ honum himín ok ſettu hann upp ẏꝼer ioꝛðina . með ꝼioꝛum ſkautum ok unꝺer hvert hoꝛn ſettu þeir ꝺverg . þeir heita ſua Auſtri . veſtri . Suðꝛi . noꝛðꝛí þa toku þeir ſiur ok gneíſta þa er lauser ꝼoꝛu er kaſtat haꝼði oꝛ muſpellz heimí ok ſettu a himín bæði oꝼan ok neðan til at lẏſa himin ok ioꝛð . þeir gaꝼu ſtað ǫllum ellꝺíngunum ſumum a himní ſumar ꝼoꝛu lauſar unꝺer hímní ok ſettu þo þeim ſtað ok ſkǫpuðu gongu þeim . Sua er ſagt i ꝼornum viſenꝺum at þaðan aꝼ voro ꝺægr greinꝺ ok ááratal . Sua ſeger i vǫlu ſpa . Sva var aaðꝛ en þetta værí . Þa mælti . Gangleri þetta eru mikil tiðinꝺi er nu hæẏrí ek . ꝼurðu mikil ſmið er þat ok haglegha goꝛt . hvern veg var ioꝛðín hattuð . þa ſarar hꜳr . hon er krínlott ok þar utan um liggr hinn ꝺíupi ſioꝛ . Ok með þeiꝛi ſiavar ſtronꝺu gaꝼu þeir lonꝺ til bẏgðar iotna ættum . enn ꝼyrir innan a ioꝛðunni gioꝛðu þeir borg um hverꝼiſ hæim ꝼẏrer uꝼriði iotna enn til þeirar borgar hoꝼðu þeir brar ẏmiſ iotunſ ok kolluðu þa borg miðgarð . Toku þeir ok heila hans ok koſtuðu i lopt ok giorðu aꝼ ſkẏen . Sva ſem her ſeger . þa mælti Gangleri mikit þotti mer þeir þa haꝼa ſnuið til leiðar er ioꝛð ok himinn var gíꝛr ok ſol ok himintungl voro ſett ok ſkipt ꝺægrum . en hvaðan komo mennerner þeir er hæim bẏggía . þa ſarar har . þa er þeir gengu með ſiavar ſtronꝺu boꝛſ ſẏner ꝼunꝺu tre .ij. ok toku upp trein ok ſkopuðu aꝼ menn . gaꝼ hinn ꝼẏrſt onꝺ ok liꝼ annarr vit ok hræríng þriði aſionu mal ok hæẏrn ok ſion . gaꝼu þeim klæði ok noꝼn . het karl maðꝛenn aſkr en konan embla ok olz þaðan aꝼ mannkinꝺín ſu er bẏgðin var geꝼin unꝺer miðgarði . þar næſt gioꝛðu þeir ſier borg i miðium heimí er kolloð er aaſgarðꝛ . þat kallaz troía þar bẏgðu guðin ok ætter þeiꝛa ok gioꝛðuz þaðan aꝼ moꝛg tiðinꝺí ok græinír bæði a ioꝛðu ok i loptí . þar er æinn ſtaðꝛ er hliðſkialꝼ heiter ok þa er oðinn ſettiz þar i haſætí þa ſa hann oꝼ alla heima ok hverſ mannz at hæví ok viſſi alla luti þa er hann ſa . kona hans het ꝼrigg Ok aꝼ þeira ætt er ſu kẏnſloð komín er ver kollum aſa ætter er bẏgt hava aaſgarð hinn ꝼoꝛna ok þau riki er þar til liggia . ok er þat allt goðkunnig ætt ok ꝼyrir þi ma hann hæíta allꝼǫðꝛ at hann er ꝼaðer allra guðanna ok manna ok allz þeſſ er aꝼ hans krapti var ꝼullgoꝛt . Ioꝛðin var ꝺotter hans ok kona hans . aꝼ henni gioꝛði hann hinn ꝼẏrſta ſonínn en þat er ꜳſa þoꝛr honum ꝼẏlgði aꝼl ok ſterkleikr . þar aꝼ ſigrar hann oll kvikenꝺí . Noꝛvi eða narvi het iotun er bẏgði i iotun hæímum aattí ꝺottur er nott het . hon var ſvoꝛt ok ꝺǫkk ſem hon aattí ætt til . hon var gipt ꝼẏrſt þeim manni er naglꝼari het . þeiꝛa ſon het auðꝛ . þvi næſt var hon gipt þeim er ana het . ioꝛð het þeira ꝺotter . Siðarſt ꜳtti hana ꝺellingr ok var hann aaſa ættar . var þeira ſon ꝺagr var hann lioſſ ok ꝼagr epter ꝼaðerní ſinu . þa tok allꝼoðꝛ nott ok ꝺag ſon hennar ok gaꝼ þeim .ij. heſta ok tvær kerrur ok ſenꝺi þa upp a hímín at þau ſkulu riða a hverium tveim ꝺægꝛum umhverꝼiſ ioꝛðina . Riðꝛ nott ꝼẏrri þeim heſtí er kallaðꝛ er hrimꝼaxí ok að moꝛní hverium ꝺoggver hann ioꝛðina aꝼ melꝺꝛopum ſinum . Sa heſtr er ꝺagr a heiter ſkínꝼaxí ok lẏſer allt lopt ok ioꝛðina aꝼ ꝼaxi hans . þa mælti Gangleri hverſu ſtẏrer hann gang ſolar eða tunglſ . har ſarar Sa maðꝛ er neꝼnꝺꝛ munꝺilꝼari er aatti tvꜹ boꝛn . þa voꝛu sua ꝼǫgr ok ꝼrið at hann kallaði ſon ſinn mána enn ꝺottur ſina ſol ok giptí hana þeim manni er glenr het . en guðin reiꝺꝺuz þeſſu oꝼ ꝺꝛambí ok toku þau ſẏſtkín ok ſettu upp a himín letu ſol kæẏra þa heſta er ꝺrogu kerru ſolarennar þeirar er guðin hoꝼꝺu ſkapað til at lẏſa heímana aꝼ þeiri ſiu er ꝼlaug oꝛ muſpellz heimí þeir heſtar heita ſua . alſviðꝛ ok aarvakr enn unꝺer bogum heſtanna ſettu guðin tva vinꝺbelgí at kiæla þa enn i ſumum ꝼræðum er þat kallat iſarn kol . Maaní ſtẏrer gongu tunglſ ok ræðꝛ nẏum ok niðum . hann tok boꝛn tvau aꝼ ioꝛðinní er sua heita . Bil ok hiukí er þau gengu ꝼra bꝛunni þeim er bẏrger heiter ok baru a oxlvm ser ſa er heiter ſægr en ſtǫngin ſimul Viðꝼinnr er neꝼnꝺꝛ ꝼaðer þeira . þeſſi boꝛn ꝼẏlgia mana sua ſem ſia ma aꝼ ioꝛðu . þa mælti . Gangleri Skiott ꝼerr ſolín ok nær sua ſem hon ſe hræꝺꝺ ok æigi munꝺi hon þa mei hvata gongunni at hon hræꝺꝺiz bana ſinn þa ſarar har Eigi er þat unꝺarligt þo at hon ꝼari akaꝼlega nær er ſa er hana ſæker ok engan ut veg a hon nema renna unꝺan . þa mælti Gangleri hverr er ſa er henne gioꝛer þann omaka . har ſarar þat eru .ij. ulꝼar ok heiter ſa ſkoll er epter henne ꝼerr . hann hræðiz hon ok hann mun taka hana . enn ſa heiter hatí er ꝼẏrer henne hlæẏpr ok vill hann taka tunglið ok sua mun verða . þa mælti Gangleri hverr er ætt ulꝼanna . har ſeger Gẏgr æín bẏr ꝼyrir auſtan miðgarð i þeim ſkogi er iarnviðꝛ heíter . i þeim ſkogí bẏggia þær trollkonur er iarnviðíur heíta . en gamla gẏgr ꝼæðer at ſonum marga iotna ok alla i vargſ likíum ok þaðan eru komner þeſſer ulꝼar . Ok ſua er ſagt at aꝼ ættinni verðꝛ ſa æínn matkaztr er kallaðꝛ er managarmr hann ꝼẏlliz með ꝼioꝛví allra þeira manna er ꝺæẏía ok hann glæẏper tungl en ſtokkver bloði hímin ok lopt oll . þaðan aꝼ tẏner ſol ſkíní ſínu Ok vinꝺar eru þa okẏrrer ok gnẏia heðan ok hanꝺan . Sua ſeger i vǫlu ſpa . Þa mælti Gangleri hverr er leið til himinſ aꝼ ioꝛðu . þa ſarar haar ok hlo við . æigi er nu ꝼroðlega ſpurt . er þer æigi ſagt þat er guðin gioꝛðu bꝛu aꝼ iǫꝛðu til hímins er heiter biꝼrǫſt . hana mun tu ſieð haꝼa . kann vera at þat kaller þu regnboga hon er með .iij. lítum ok miok ſterk ok gioꝛr með liſt ok kunnattu meirí enn aðꝛar ſmíðer . enn sua ſterk ſem hon er þa mun hon brotna þa er muſpellz meger ꝼara at heria ok ríða hana ok ſvíma heſtar þeira ẏꝼer ſtoꝛar aar . þa mælti Gangleri Eigi þotti mer guðín gioꝛa aꝼ trunaði bruna er hon ſkal brotna mega ok megu þau gioꝛa ſem þau vilia . har ſarar Eigí eru guðin hallmælis verð aꝼ þersi ſmið . goð bꝛu er biꝼrǫſt en eingi lutr er ſa i þeſſum hæímí er ſier megi træẏſta þa er muſpellz ſẏner hería . Þa mælti Gangleri hvat haꝼðiz allꝼoðꝛ þa að er giꝛr var aaſgarðꝛ har ſarar i upphaꝼi ſetti hann ſtioꝛnar menn i ſætí ok beiꝺꝺi þa at ꝺæma með ser ǫꝛlog manna ok rꜳða um ſkipun borgarennar . þat var þar ſem heiter iða vollr i miðri borginni . var þat hið ꝼẏrſta þeira verk at gioꝛa hoꝼ þat er ſætí þeira tolꝼ ſtanꝺa í ǫnnoꝛ en haſætíð þat er allꝼoðꝛ a . þat huſ er bezt goꝛt a ioꝛðu ok meſt . allt er þat utan Ok innan ſem gull æítt . i þeim ſtað kalla menn glaðſ heím Annan ſal gioꝛðu þeir . þat var hoꝛgr er gẏðiurnar aattu ok var hann allꝼagrt huſ . þat kalla menn víngolꝼ þar næſt logðu þeir aꝼla ok þar til gioꝛðu hamar ok tng ok ſteðia ok þaðan aꝼ oll tol ǫnnur ok þvi næſt ſmiðuðu þeir malm ſteín ok tre ok ſua gnoglega þann malm er gull heiter at oll busgǫgn ok oll reiðí gogn hoꝼðu þeir aꝼ gullí ok er ſu ǫllꝺ kollut gullallꝺꝛ aðꝛ enn ſpilltiz aꝼ tilkvamu kvennanna þær komu oꝛ iotun heímum Þar næſt ſettuz guðin upp i ſæti ſín ok ſettu ꝺoma ſina ok minntuz hvaða ꝺvergar hoꝼðu kvíknat i mollꝺunni ok níðꝛí i ioꝛðunni ſua ſem maðkar i hollꝺi . ꝺvergarner hoꝼðu ſkipaz ꝼẏrſt ok tekit kviknan i hollꝺi ẏmíſ ok voro þa maðkar enn atkvæði guðanna urðu þeir vitanꝺi manviz ok hoꝼðu mannz likí ok bua þo i ioꝛðu ok ſteinum Moðſogner var æztr ok annaʀ ꝺurin̅n Sua ſeger i vǫlu ſpa ok þeſſi ſeger hon noꝼn þeira . enn þeſſer ok ꝺvergar ok bua i ſteínum enn hiner ꝼẏʀí i mollꝺu . en þesser komu ꝼra ſvarenſ haugí til oꝛvanga a iǫru uollu ok er þaðan kominn loꝼaʀ þeſſi eru noꝼn þeira Þa mælti Gangleri hvar er hoꝼuð ſtaðꝛinn eða helgí ſtaðꝛ guðanna . har ſarar þat er at aſki ẏɢꝺraſilſ . þar ſkulu guðin eiga ꝺoma ſína hvern ꝺag . þa mælti Gangleri hvat er at ſegia ꝼra þeim ſtað . þa ſagði Iaꝼn haar Aſkrinn er allra trea meſtr ok beztr . limar hans ꝺꝛeiꝼaz um heim allan ok ſtanꝺa ẏꝼer himní þriar rætr treſenſ hallꝺa því upp ok ſtanꝺa aꝼar bꝛeítt . Eín er með aaſum enn onnur með hrimþuſſum þar ſem ꝼoꝛðum var ginnunga gap enn þriðia ſtenꝺꝛ ẏꝼer níꝼlheímí ok unꝺer þeir rot er hvergelmer en niðhoggr gnagar neðan rotína . enn unꝺer þeiri rot er til hrimþuſſa hoꝛꝼer þar er mímíſ bꝛunnr er ſpekt ok manvit er ꝼolgít ok heiter ſa mímer er a bꝛunninn . hann er ꝼullr aꝼ viſinꝺum ꝼyrir þi at hann ꝺrekkr oꝛ bꝛunninum aꝼ hoꝛninu giallar hoꝛní Þar kom allꝼǫðꝛ ok beiꝺꝺiz æinſ ꝺꝛẏkkiar aꝼ bꝛunninum . enn hann ꝼekk æigi ꝼẏ enn hann lagꝺi ꜹga ſitt aꝺ veði . sua ſeger i volu ſpa þriðia rot aſkſinſ ſtenꝺꝛ a hímní ok unꝺer þeiri rot er bꝛunnr ſa er miok er heilagr er heiter urðar bꝛunnr . þar æígu guðín ꝺomſtað ſinn . hvern ꝺag riða æser þangað upp um bꝛuna biꝼrǫſt hon heiter ok aaſbꝛu . heſtar aſanna heita sua Sleipner er baztr . hann a oðinn hann heꝼer .viii. ꝼætr . Annar er glaðꝛ þriði gẏller .iiii. glenr .v. Skeiðbꝛimer .vi. Silꝼríntoppr .vii. ſinír viii. Giſl .ix. ꝼalhoꝼner .x. Gulltoppr .xi. Lettꝼetí Ballꝺꝛſ heſtr var bꝛenꝺꝛ með honum . enn þoꝛr gengr til ꝺomſenſ ok veðꝛ aar þær er sua heíta . þa mælti Gangleri bꝛennr ellꝺꝛ ẏꝼer biꝼrꜹſt haar ſagði þat er þu ser rautt i boganum er ellðꝛ brennanꝺi . upp a himin munꝺu ganga bergriſar eꝼ ǫllum værí ꝼært a biꝼroſt þeim er ꝼara vilía . Marger ſtaðer eru a himní ꝼagrer ok er þar allt guðleg voꝛn ꝼyrir . þar ſtenꝺꝛ ſalr æinn ꝼagꝛ unꝺer aſkinum við bꝛunnínn ok oꝛ þeim ſal koma .iij. mæẏiar þær er sua heita . Urðꝛ verꝺanꝺi ſkullꝺ þeſſar mæẏiar ſkapa monnum allꝺꝛ . þær kollum ver noꝛner . enn eru ꝼleiri norner þær er koma til hverſ barnſ er boꝛið verðꝛ at ſkapa allꝺꝛ ok eru þeſſar goðkunnígar enn aðꝛar aalꝼa ættar . enn hinar þriðiu ꝺverga ættar Sua ſem her ſeger . þa mælti Gangleri eꝼ noꝛnernar raaða oꝛlǫgum manna þa ſkipta þær gæẏſi uiaꝼnt er ſumer haꝼa gott liꝼ ok rikulegt . enn ſumer haꝼa litið lén eða loꝼ . sumer langt liꝼ . ſumer ſkamt . har ſagði Goðar noꝛner ſkapa goðan allꝺꝛ . enn þeir menn er ꝼyrir uſkopum verða þa vallꝺa þi illar noꝛner . þa mælti Gangleri hvat er ꝼleira at ſegia ſtoꝛmerkia ꝼra aſkinum . har ſagði mart er þar aꝼ að ſegía . Ꜹrn æinn ſitr i límum aſkſenſ ok er hann margſ vítanꝺí . en millí augna honum ſitr haukr ſa er heiter veðꝛ ꝼolner Ikoꝛní ſa er heiter ratatoſkr rennr upp ok niðꝛ epter aſkinum ok berr oꝼunꝺar oꝛð millum arnarens ok níðhggſ enn ꝼioꝛer hirter renna i limum aſkſenſ ok bita ba . þeir heita ſua . Dainn . ꝺvalínn ꝺun æẏrrr . ꝺẏra þroꝛ . en sua marger oꝛmar eru i hvergelmí með niðhǫgg . at eingi tunga ma telia . sua ſeger her . Sua er enn ſagt . enn er þat ſagt at noꝛner þær er bẏggia við urðar bꝛunn taka hvern ꝺag vatn i bꝛunninum ok með aurenn þann er liggꝛ um bꝛunninn ok auſa upp ẏꝼer aſkinn til þeſſ at æigi ſkulu limar hans trena eða ꝼuna . enn þat vatn er sua heilagt at aller luter þeir er þar koma i bꝛunninn verða sua hviter ſem hinna ſu er ſkiall heiter er innan liggr við eggſkurn . Sua ſem her ſeger . Su ꝺogg er þaðan aꝼ ꝼellr a ioꝛðína þat kalla menn hunang ꝼall . ok þar aꝼ ꝼæðaz bẏꝼlugur . Fuglar .ij. ꝼæðaz i urðar bꝛunní . þeir heita ſvaner ok aꝼ þeim ꝼuglum heꝼer komít þat ꝼugla kẏn er sua heiter . Þa mælti Gangleri mikil tiðinꝺi kan tu ſegia aꝼ himnínum hvat er þar ꝼleira hoꝼut ſtaða enn að urðar bꝛunni . har ſagði marger ſtaðer eru þar goꝼugleger Sa er æinn ſtaðꝛ þar er kallaðr er alꝼheimr þar bẏgger ꝼolk þat er lioſalꝼar heita enn ꝺokkalꝼar bua niðꝛí i íoꝛðu ok eru þeir uliker þeim ſẏnum ok mẏcklu olikari ræẏnꝺum . lioſalꝼar eru ꝼegri enn ſol ſẏnum . en ꝺokkalꝼar eru ſvartarí bikí . þar er enn ſa ſtaðꝛ er breiða blik er kallaðr . ok engi ꝼegri ſtaðꝛ . þar er ſa er glitner heiter ok eru vegger hans ok ſteðꝛ allar ok ſtolpar aꝼ rauðu gullí enn þak hans aꝼ ſilꝼri . þar er enn ſa ſtaðꝛ er himinbioꝛg heita . ſa ſtenꝺꝛ a himins enꝺa . við bꝛuar ſpoꝛð þar er biꝼrǫſt kemr til híminſ . þar er enn mikill ſtaðꝛ er vala ſkialꝼ heiter . þann ſtað a oðinn þann gioꝛðu guðin ok þoktu ſkiru ſilꝼri . ok þar er hliðſkialꝼin i þerſu ſal þat haſæti er sua heiter . ok þa er alꝼoðꝛ ſitr i þi ſætí þa ſier hann um alla heima a ſunnan verðum hímsinſ enꝺa er ſa ſalr er allra er ꝼegrſtr ok biartari enn ſolen er gimle heiter . hann ſkal ſtanꝺa þa er bæði híminn ok ioꝛð heꝼer ꝼariz ok bẏggia þann ſtað goðer menn ok riettlaater um allar allꝺer . Sua ſeger i vǫlu ſpa þa mælti Gangleri hvat giæter þeſſ ſtaðar þa er ſurta logi bꝛenner himin ok ioꝛð . har ſeger Sua er ſagt at anna himinn ſe ſuðꝛ ok upp ꝼra þeſſum ok heiter . ſa anꝺlangr enn hinn þriði himínn ſe enn upp ꝼra þeim ok heiter . ſa viðblaenn ok a þeim himní hẏggium ver þenna ſtað vera enn lioſalꝼar æiner hẏggium ver at nu bẏggi þa ſtaði . Þa mælti Gangleri hvaðan kemr vinꝺꝛ hann er ſterkr sua at hann hrærer ſtoꝛ hoꝼ ok hann æser ellꝺ enn sua ſterkr ſem hann er þa ma æigi ſia hann þvi er hann unꝺarlega ſkapaðꝛ . þa ſagði har þat kann ek vel ſegia þer . a noꝛðan verðum himins enꝺa ſitr iotunn ſa er hræſvelgꝛ heiter . hann heꝼer arnar ham . enn er hann beiner ꝼlug þa ſtanꝺa unꝺan vængium hans vinꝺar ſem her ſeger . Gangleri mælti hvi ſkilr sua mikit at ſumar ſkal vera heítt enn vetr kallꝺꝛ . har ſagði æigi munꝺi sua ꝼroðꝛ maðr ſpẏria þviat þetta vitu aller at ſegia enn eꝼ þu æinn ert voꝛðinn sua ꝼa viſſ at æigi heꝼer þeta hæẏrt þa vil þo þat vel virða at hellꝺꝛ ſpẏʀer þu æitt ſinn oꝼroðlega enn þu ganger lengr ꝺulinn þeſſ er ſkẏllt er at vita Suaſoðꝛ heiter ſa er ꝼaðer ſumarſ er ok er hann ſælliꝼr sua at aꝼ hans heití er þat kallat ſvaſlegt er blítt er . enn ꝼaðer vetrar er ẏmizt kallaðꝛ vinꝺlion eða vinꝺſvalr hann er vaſaðar ſon ok voro þeir attungar grimmer ok ſvalbrioſtaðer ok heꝼer vetr þeira ſkaplẏnꝺi . Þa mælti . Gangleri hverer eru æser þeir er monnum er ſkẏllt at trua a . har ſagði tolꝼ eru æser goðkunniger . þa mælti Iaꝼnhar Eigi eru aſẏniurnar ohelgari ok æigi megu þær minna . þa mælti þꝛiði oðinn er æztr ok ellzr aſanna hann ræðꝛ ǫllum lutum ok sua ſem ǫnnur guðin eru mattug þa þiona honum oll sua ſem boꝛn ꝼoður . enn ꝼriɢ er kona hans ok veit hon ok ǫll oꝛlog manna þot hon ſegi æigí ſpar ſem her er ſagt at oðinn mælti ſialꝼr við þann aſ er loki heiter . oðinn heiter allꝼoðꝛ þvi . at hann er ꝼaðer allra guða hann heiter ok valꝼǫðꝛ þviat hans oſka ſẏner eru aller þeir er i val ꝼalla þeim ſkipar hann valholl ok vingolꝼ ok heita þeir þa æinheriar hann heiter ok hanga ok hapta ꝼarma ok enn heꝼer hann neꝼnꝺz a ꝼleírí vega þa er var komínn til geirroðar konungſ . þa mælti Gangleri Gæẏſi mꝛg heiti haꝼi þer geꝼit honum ok þat veit trua mín at þetta mun vera mikill ꝼroðleikr ſa er her kann ſkẏn ok ꝺæmi hverer atburðer haꝼa oꝛðit . ſer til hverſ þeſſa naꝼnſ . þa ſagði har mikil ſkẏnſemí er at riꝼia þat vanꝺlega upp enn þo er þer þat ſkiotaz at ſegia at ꝼleſt heití haꝼa verit geꝼen aꝼ þeim atburð at sua ſem ganga i verollꝺinní þa þikkiaz allar þioðer þurꝼa at bꝛæẏta naꝼni hans tungu til akallz ok bæna ꝼyrir ſialꝼum ser . enn ſumer atburðer til þeſſara heita haꝼa gorz hans ok er þat ꝼært i ꝼra ſagner ok mun tu æigi mega ꝼroðꝛ maðr heíta eꝼ þu ſkalt æigi kunna ꝼra ſegia þeim ſtoꝛtiðinꝺum Þa mælti Gangleri hverr eru noꝼn annaʀa aſanna eða hvat ſkulu þeir at haꝼaz . eða hvat haꝼa þeir goꝛt til ꝼrama . har ſagði þoꝛr er þeiꝛa ꝼramaztr ſa er kallaðꝛ er aſa eða aku þoꝛr hann er ſterkaztr allra guðanna ok manna . hann a þar riki er þruðvangar heíta enn holl hans heiter bilſkirner i þeim ſal eru .v. hunꝺꝛaꝺ golꝼa ok .xl. þat er huſ meſt sua að menn haꝼí goꝛt . sua ſeger i grimníſ malum þoꝛr a haꝼra tua er ſua heita tann gnioſtr ok tanngriſnir ok reið þa er hann ekr í enn haꝼrarner ꝺraga reiðína þvi er hann kallaðꝛ aku þoꝛr . hann a ok .iij. koſtgripí . æinn er hamarenn miollner er hrim þuſſar ok bergriſa kenna þa er hann kemr a lopt ok er þat æigi unꝺarlegt . hann heꝼer lamið margan hauſ a ꝼeðꝛum eða ꝼrænꝺum þeira . Annan grip a hann beztan megin giarðarnar ok er hann ſpenner þeim um ſik þa vex honum aſmegín halꝼu . enn þriðia lut a hann þann er mikill gripr er í . þat eru iarngloꝼar þeira ma hann æigi miſſa við hamarſkaptiꝺ . enn eingi er ſua ꝼroðꝛ at telia kunni ǫll ſtoꝛ virki han . enn ſegia kann ek þer sua moꝛg at ꝺveliaz munu ſtunꝺernar aðꝛ en ſagt er allt þat er ek veit . þa mælti . Gangleri ſpẏria vil ek tiðinꝺa aꝼ ꝼleírum aſunum . har ſagði annar ſon oðinſ er ballꝺꝛ ok er ꝼra honum gott at ſegia hann er beztr ok hann loꝼa aller . hann er sua ꝼagr alitum ok biartr at lẏſer aꝼ honum ok eitt graſ er sua hvitt at iaꝼnat er til ballꝺꝛſ brar þat er allra graſa hvitaz ok þar epter mattu marka ꝼegrð hans bæði a haar ok a likí . hann er vitraztr ꜳſa ok ꝼegrſt talaðꝛ ok liknſamaztr . enn ſu nattura ꝼẏlger honum at eíngi ma hallaz ꝺomr hans . hann bẏr þar ſem heíta breiða blik a hímní i þeim ma ekki vera uhreínt . Sua ſem her ſeger . hinn þriði aaſſ heiter níoꝛꝺꝛ hann bẏr a hímní þar ſem heita noa tun hann ræðꝛ ꝼyrir gǫngu vinnz ok ſtiller ſia ok ellꝺ a hann ſkal heíta til ſęꝼara ok til veiða . hann er sua auðigr ok ꝼeſæll at hann ma geꝼa þeim auð lanꝺa ok lauſa ꝼíar a hann ſkal til þeſſ heita . æigi er nioꝛðꝛ aſa ættar . hann var upp ꝼęꝺꝺꝛ i vana heimí enn vaner giſluðu hann guðunum ok toko í mot at giſlingu þann er hæner heiter . hann varð at ſætt með guðum ok vǫnum . nioꝛðꝛ a þa konu er ſkaði heiter . ꝺotter þiaza Iǫtunſ . ſkaði vill haꝼa bu ſtað þann er ꜳtt haꝼði ꝼaðer hennar þat er a ꝼiollum nokkurum þar ſem heiter þrẏmheímr enn nioꝛðꝛ vill vera nær ſío þau ſættuz a þat at þau ſkẏllꝺu vera niu nætr í þrẏmheimí enn þa .iij. að noa tunum enn er níoꝛðꝛ kom aptr til noa tuna aꝼ ꝼiallínu þa quað hann þetta . þa quaꝺ ſkaðí þetta . þa ꝼoꝛ ſkaði upp a ꝼiall ok bẏgði i þꝛẏmheímí ok ꝼerr hon miok a ſkíðum ok með boga ok ſkẏtr ꝺẏr hon heiter onꝺur eða ǫnꝺur Sua er ſagt . Nioꝛðꝛ i noa tunum gat ſiðan tuau bꝛn het annat ꝼreẏr ok ꝼreẏia þau voro ꝼogr alitum ok mattug . ꝼræẏr er hinn agiætazti aꝼ aſum . hann ræðꝛ ꝼyrir regni ok ſkiní ſolar ok þar með avextí iarðar ok a hann er gott at heíta til aarſ ok ꝼriðar hann ræðꝛ ok ꝼeſælu manna . enn ꝼreẏia er agiætuz aꝼ aſẏnium . hon a þann bæ a hímní er ꝼolkvangr heiter ok hver ſem hon riðꝛ til vigſ þa a hon halꝼan val enn halvan oðinn Sua er her ſagt . Salr hennar ſeſrumner er mikill ok ꝼagr ok er hon ꝼerr þa ekr hon kǫttum ij. ok ſitr i reið . hon er nakvęmuz monnum til a heita ok aꝼ hennar naꝼní er þat tignar naꝼn er rikiſ konur eru kallaðar ꝼrur . henne likaði vel manſǫngr a hana er gott at heita til ááſta . þa mælti . Gangleri Miklir þikkia mer þesser ꝼyrir ſier æserner ok æigi er unꝺarligt at mikill kraptr ꝼẏlgi ẏðꝛ er þer ſkulut kunna ſkẏn guðanna ok vita hvert biðia ſkal hverrar bænarennar eða eru ꝼleiri enn guðin . har ſagði Sa er enn aſſ er tẏr heiter hann er ꝺiarꝼaztr ok bezt hugaðꝛ ok hann ræðꝛ mig ſigri i oꝛruſtum . a hann er gott at heita hræẏſti monnum . þat er oꝛðtak at ſa er tẏ rauſtr er um ꝼramm er aðꝛa menn . ok ekki ſiez ꝼyrir . hann er ok vítr sua at þat er ok mælt at ſa er tẏrſpakr er vitraztr er . þat er æitt mark um ꝺiarꝼleik hans þa er æser lokkuðu ꝼenriſ ulꝼ til þeſſ at leggia ꝼioturenn a hann gleiꝼni þa truði hann þeim æigi at þeir munꝺu læẏſa hann ꝼẏʀ enn þeir legði honum at veði honꝺ tẏſ i munni hans . enn þa er æser villꝺu æigi læẏſa hann þa beit hann honꝺína aꝼ þar er nu heiter ulꝼliðr ok er hann æínhenꝺꝛ ok ekki kallaðꝛ ſætter manna . Bragí heiter æinn . hann er agiætr aꝼ ſpekí ok meſt aꝼ malſnillꝺ ok orðꝼimi . hann kann meſt aꝼ ſkallꝺſkap ok aꝼ honum er bragr kallaðꝛ ſkallꝺſkapr ok aꝼ hans naꝼní er ſa kallaðꝛ bragr karla eða bragr kvenna er orðſnillꝺ heꝼer ꝼramaʀ enn aðꝛer kona eða karl maðr . hans kona er iðunn hon varðveiter i eſki ſínu epli þau er guðin ſkulu a bíta þa er þau ellꝺazt ok verða þa aller unger ok ſua mun vera til ragna rokkrſ þa mælti Gangleri All mikit þikki mer guð en æiga unꝺer giæzlu eða trunaði iðunnar þa ſagði har ok hlo við . nær lagði þat uꝼæru æítt ſinn kunna mun ek þar aꝼ at ſegia . enn þo ſkal tu nu ꝼẏrſt hæẏra ꝼleiri noꝼn aſanna . Heímꝺallr heiter æínn . hann er kallaðr hvítíaaſſ hann er mikill ok heílagꝛ hann baru at ſẏní mæẏiar .ix. ok allar ſẏſtr . hann heiter ok hallinſkiðꝛ ok gullintanní tenn hans voro aꝼ gulli heſtr hans heiter gulltoppr hann bẏr þar er heita himinbiꝛg við biꝼrǫſt hann er vǫrðꝛ guða ok ſettr þar við hímínſenꝺa at giæta bruarennar ꝼyrir bergríſum . hann þarꝼ minna ſveꝼn enn ꝼugl . hann ser iaꝼnt nott ſem ꝺagh .c. raſta ꝼra ser . hann hæẏrer ok þat er graſ vex a ioꝛðu ok ull a ſauðum ok allt þat er hæra lætr . hann heꝼer luðꝛ þann er giallar hoꝛn heiter ok hæẏrer blaſt hans i alla heima . hæímꝺallar ſverꝺ er kallat hoꝼut . þat er ſagt . ok en ſeger hann ſialꝼr . i heimꝺallar hoðꝛ heiter æinn aaſſinn . hann er blinꝺꝛ ærit er hann ſterkr en vilia munꝺu guðin at þenna ꜳſ þurꝼti æigi at neꝼna þviat hans hanꝺa verk munu lengi vera hoꝼð at minnum með guðum ok monnum Viðar heiter æinn hínn þogli áſſ . heꝼer hann ſko þẏkkan hann er ſterkr næſt þui ſem þoꝛr aꝼ honum haꝼa guðin mikit trꜹſt i allar þrauter . Ali eða vali heiter einn ſon oðinſ ok rinꝺar hann er ꝺiarꝼr i oʀostum ok miǫk happſkæẏtr . Ullr heiter æínn ſon ſivíar ſtiupſon þoꝛſ hann er bogmaðr ſua goðꝛ ok ſkiðꝼæ at eingi ma við hann kepaz . hann er ꝼagr alítum ok heꝼer hermannz atgerꝼi a hann er gott at heíta í eínvígí . Foꝛſeti heiter ſon ballꝺꝛſ ok nǫnnu hann a þann ſal a himní er glitner heíter enn aller er til hans koma með ſakar vanꝺræðí þa ꝼara aller ſatter i brott ſa er ꝺomſtaðꝛ baztr með guðum ok monnum . ſua ſeger her . Sa er enn talðꝛ með aſum er ſumer kalla rogbera aſanna ok ꝼrumkveða ꝼlærðanna ok vǫmm allra guða ok manna ſa er neꝼnꝺꝛ loki eða loptr ſon ꝼarbauta Iǫtunſ . moðer hans heiter lauꝼæẏ eða naal bꝛæðꝛ hans eru þeir bẏleiſtr ok helblínꝺí Lokí er ꝼriðꝛ ok ꝼagr ſẏnum illr i ſkaplẏnꝺí miok ꝼiǫlbreẏtinn að hattum . hann haꝼði þa ſpekí umꝼramm aðꝛa menn er ſlægð heiter ok velar til allra luta . hann kom aſum iaꝼnan í ꝼullt vanꝺreðí ok opt læẏſtí hann þa með viel ræðum . kona hans heiter ſẏgín ſon þeira narí eða narví enn attí lokí ꝼleirí bǫꝛn . Angrboða heiter gẏgr . i iotun heimum við henni gat loki .iij. bꝛn . eitt var ꝼenriſ annat ioꝛmunganꝺꝛ þat er miðgarzoꝛmr þriðia er hel enn er guðin viſſu til at þeſſi þꝛiu ſẏſtkin ꝼæꝺꝺuz upp i itunheimum ok guðín roktu til ſpaꝺoma aꝼ þeſſum ſẏſtkínum munꝺi þeim mikit uhapp ſtanꝺa ok þotti illz aꝼ von ꝼẏrſt aꝼ moðerní ok enn verra aꝼ ꝼaðerní . Þa ſenꝺi allꝼoðꝛ til guðín at taka boꝛnín ok ꝼæra ser . ok er þau komu til hans þa kaſtaði hann oꝛmínum i hinn ꝺiupa ſia er liggꝛ um lǫnꝺ ǫll ok ox ſa oꝛmr sua at hann liggr i miðíu haꝼinu um lonꝺ oll ok bitr i ſpoꝛꝺ ser . Hel kaſtaði hann i níꝼlheim ok gaꝼ henni vallꝺ ẏꝼer níu heímum at hon ſkẏllꝺi ſkipta ǫllum viſtum með þeim er til hennar voro ſenꝺer . enn þat eru ſott ꝺauðer menn ok elli ꝺauðer . hon a þar mickla bolſtaði ok eru garðar hennar ꝼoꝛkunnar haꝼer . ok grinꝺꝛ ſtoꝛar . Eliuðner heiter ſalr hennar hungr ꝺiſkr hennar . ſulltr kniꝼr hennar . ganglati þræll . ganglǫt ambatt . ꝼallanꝺa ꝼoꝛat þreſkollꝺꝛ . hon er bla halꝼ en halꝼ með hoꝛunꝺz lít . þvi er hon auðkenꝺ ok hellꝺꝛ gnupleit ok grimmleít . Ulꝼenn ꝼæꝺꝺu æser heíma ok haꝼðe tẏr æínn ꝺiarꝼleik at ganga til ok geꝼa honum mat enn er guðin ſa hverſu mikit hann ox hvern ꝺag ok allar ſpar ſogðu at hann munꝺí vera lagðꝛ til ſkaða þeim . þa ꝼengu æser þat rað at þeir gioꝛðu ꝼiotur allſterkan er þeir kolluðu læðing Ok baru hann til ulꝼſínſ ok baðu hann ræẏna aꝼl ſitt við ꝼioturínn . enn ulꝼínum þotti ser þat ekkí oꝼreꝼlí ok liet þa ꝼara með þeir villꝺu . enn ꝼẏrſta ſinn er ulꝼrinn ſpẏrnꝺí við brotnaði ſa ꝼioturr sua læẏſtiz hann oꝛ læðingí þvi næſt gioꝛðu æser annan ꝼiǫtur halꝼu ſterkara er þeir kolluðu ꝺroma ok baðu enn ulꝼinn ræẏna ſik við þann ꝼiǫtur . ok tolðu hann verða munꝺu agiætan míok aꝼ aꝼli eꝼ ſlik ſtoꝛſmiðí mætti æigi hallꝺa honum enn ulꝼrinn hugſaði at þerſi ꝼioturr var ſterkr miok ok þat með at honum haꝼði aꝼl vaxit ſiðan er hann bꝛaut læðíng kom þat i hug at hann munꝺi verða at leggia ſik i hættu eꝼ hann ſkẏllꝺi ꝼrægr verða ok liet leggia a ſik ꝼioturinn . ok er æser tǫlðuz buner þa hriſti ulꝼrinn ſik ok lauſt ꝼiotrinum a ioꝛðína ok knuðiz ꝼaſt að ſpẏrner við bꝛaut ꝼiǫturinn sua at ꝼiarrí ꝼlugu bꝛotín . sua ꝺrap hann ſik oꝛ ꝺꝛoma þat er ſiðan haꝼt ꝼyrir oꝛðtak at læẏſi oꝛ læðingi eða ꝺꝛepi oꝛ ꝺroma þa er einn hverr lutr er akaꝼlega ſottr . Epter þat ottuðuz æserner at þeir munꝺu æigi ꝼa bunꝺit ulꝼínn þa ſenꝺi allꝼoðꝛ þann er ſkirner er neꝼnꝺꝛ ſenꝺi maðr ꝼræẏſ oꝼan i ſvartalꝼa heim til ꝺverga nokkua ok liet gera ꝼiotur þann er gleiꝼner heiter . hann var gꝛr aꝼ .vi lutum aꝼ ꝺẏn kattarenſ ok aꝼ ſkeggi konunar aꝼ rotum bergſinſ ok aꝼ ſinum biarnarenſ aꝼ anꝺa ꝼiſkſínſ ok aꝼ ꝼuglſ hráka . ok þot tu viter æigi aðꝛ þeſſi tiðinꝺi þa mat tu ꝼinna her ſonn ꝺæmí at æigi er logit at þer . ſieð mun tu haꝼa at konan heꝼer æigi ſkegg . ok eingi ꝺẏnr verðꝛ aꝼ hlaupi kattarens ok æigi eru rætr unꝺer berginu . ok þat veit trua mín at Iaꝼn ſatt er þat allt er ek heꝼí ſagt þer þo at þeir ſe ſumer luter er þu matt æigi ræẏna . þa mælti . Gangleri þetta ma ek at viſu ſkilia at ſatt er . þeſſa luti ma ek ſia er þu heꝼer nu til ꝺæma tekið . enn hvern veg varð ꝼiotuʀenn ſmiðaðꝛ . har ſagði þat kann ek þer vel ſegía . Fioꝛtuʀenn varð ſlettr ok blꜹtr ſem ſilki ræma ok sua trauſtr ok ſterkr ſem nu ſkal tu hæẏra . þa er ꝼioturrinn var ꝼærðꝛ aſunum . þokðu þeir vel ſenꝺi manni ſitt erenꝺí . þa ꝼoꝛu æserner ut í vatn þat er amſvartner heiter i holm þann er lẏngví er kallaðꝛ ok kolluðu með ser ulꝼínn . ſẏnꝺu honum ſilki banꝺit ok baðu hann ſlita ok ſogðu vera nokkuru trauſtara enn likinꝺi þætti a vera ꝼyrir ꝺigrleikſ ſaker ok ſellꝺi hverr oðꝛum ok træẏſtí með hanꝺaꝼlí . enn þo quaðu þeir ulꝼínn ſlita munꝺu . þa ſagði ulꝼrinn sua litz mer a þenna ꝺregil ſem enga ꝼrægð muna ek aꝼ hliota þoat ek ſlita i ſunꝺꝛ sua miott banꝺ . enn eꝼ þat er goꝛt með liſt ok vél þo at þat ſẏniz litið þa kemr þat banꝺ æigi a mína ꝼætr . þa ſogðu æserner at hann munꝺi ſkíot ſlíta miott ſilkí banꝺ er hann haꝼði ꝼẏ brotið ſtoꝛa iarnꝼiotra enn eꝼ þu ꝼærr æigi þeira banꝺ ſlitið þa mun tu ekki hræꝺa mega guðín . ſkulo ver mega þa læẏſa þik Ulꝼrinn ſagði eꝼ þer bínꝺit mik sua at ek ꝼæ æigi læẏſt mik . þa munu þer sua ætla at mer mun ſeint vera at taka aꝼ ẏðꝛ hialp . oꝼuſſ em ek at lta þetta banꝺ a mik leggia . enn hellꝺꝛ en þer ꝼrẏið mer hugar þa leggi æinn ẏðar honꝺ ſína i munn mer at þetta ſe ꝼalſlauſt goꝛt . enn hverr aſanna ſa til annarſ ok þotte a ver tvꜹ vanꝺꝛæðí . ok villꝺi eíngí ſína honꝺ ꝼramm ſelía ꝼẏʀ en tẏr let ꝼramm hægri hǫnꝺ ſína ok leggr i munn ulꝼinum . enn er ulꝼrinn ſpẏrner þa harðnaði banꝺít ok þvi harðara er bꝛauz um þvi ſkarpara var banꝺít . þa hlogu aller nema tẏr hann let honꝺ ſina þa er æserner ſa at ulꝼrinn var bunꝺinn at ꝼullu þa toku þeir ꝼeſtína er oꝛ var ꝼiotrinum . er gelgia heiter ok ꝺꝛogu hana i gegnum hellu mickla ſu heiter giǫll ok ꝼello hellona langt i ioꝛð niðꝛ . þa toku þeir mikinn ſteín ok ſkutu enn lengra i ioꝛðína ſa heiter þvití ok hoꝼðu þann ſtein ꝼyrir ꝼeſtar hælenn . Ulꝼrinn gaꝼti akaꝼlega ok ꝼekz um míok ok villꝺi bita þa . þeir ſkutu i munninn honum ſverðí nokkuru nema hiolltin við neꝺꝛa gomí enn eꝼra gomí bloðreꝼillenn . þat er gomſpai . hans . hann greníar illelega ok ſleva renn oꝛ munni hans . þat er a ſu er von heiter . þar liggr hann til ragna rǫkkrſ . þa mælti Gangleri ꝼurðu illa barna æign gat lokí enn ǫll þeſſi ſẏſtkín eru mikil ꝼyrir ser enn ꝼyrir hvi ꝺrapu æigi æser ulꝼinn eꝼ þeim er illz aꝼ honum váán har ſagði Sua mikilſ virðu guðín ve ſin ok griða ſtaði at æigi villꝺu þau ſaurga þa með bloði ulꝼſinſ þa at sua ſegí ſpꜳrnar at hann muní verða at bana oðní Þa mælti . Gangleri hveriar eru enn aſẏnioꝛnar . har ſagði Frigg er æzt hon a þan bæ er ꝼenſaler heiter ok er hann allvegligr . ǫnnur er ſága hon bẏr a ſokkua bekk ok er þat mikill ſtaðꝛ .iij. er æír hon er lækner beztr .iiij. er geꝼion hon er mær ok henni þiona þær er meẏiar anꝺaz .v. er ꝼulla hon er enn mær ok ꝼerʀ lauſháár ok gullbanꝺ at hoꝼði . hon berꝛ eſkí ꝼriggiar ok geter ſkoklæðá hennar . ok veit laun rað með henne . Freẏia er tignuz með ꝼriɢ hon giptiz þeim manni er oðꝛ het þeiꝛa ꝺotter hnoſſ hon er sua ꝼogꝛ at aꝼ naꝼní hennar eru hnoser kallaðar þat er ꝼagrt er ok gerſemlegt . Oðꝛ ꝼoꝛ brott langar leiðer enn ꝼræẏia grætr epter enn taar hennar eru gull rautt . ꝼræẏia a mǫꝛg noꝼn . er ſu ſok til þeſſ at hon gaꝼ ser ẏmiſ heití er hon ꝼoꝛ með okunnum þioðum at leita oðſ . hon heiter marꝺǫll ok hǫꝛn geꝼn ok ſẏr . Freẏia ááttí bꝛiſinga men . hon er ok kolloð vana . Setta ſioꝼn . hon giæter mig til at ſnua hugum manna til aaſta karla ok kvenna ok aꝼ hennar naꝼni er elſkuginn kallaðꝛ ſiaꝼní .viij. Loꝼn hon er sua millꝺ ok goð til a heita at hon ꝼær læẏꝼí aꝼ allꝼǫðꝛ eða ꝼrigg til manna ſamgangſ kvenna ok karla þott aðꝛ ſe bannat eða þvertekit þikkí . þat er aꝼ hennar naꝼní loꝼ kallat ok sua þat at hon er loꝼut míǫk aꝼ monnum .ix var hon hlẏðer a eiða manna ok einka mal er veita ſín i milli konur ok karlar . þvi heíta þau mal varar . hon heꝼner ok þeim er brigða .x Vǫr hon er vitr ok ſpurul sua at eingi lut ma hana læẏna . þat oꝛð tak at kona verði vꝛ þeſſ er hon verðꝛ víſ .xi. Sýn hon giæter ꝺẏra í hǫllinní ok lẏkr aptr ꝼyrir þeim er æigi ſkulu inn ganga ok hon er ſett til varnar a þingum ꝼyrir þau mal er hann vill uſanna þvi er þat oꝛðtak at ſẏn ſe ꝼyrir ſett þa er maðr neitar .xii. hlín hon er ſett til giæzlu ẏꝼer þeim monnum er ꝼrígg vill ꝼoꝛða við hááſka nokkurum . þaðan aꝼ er þat oꝛðtak at ſa er ꝼoꝛðaz hleíner .xiij ſnotra hon er vitr ok laat pꝛuð aꝼ hennar heití er kallat ſnotr karlmaðr eða kona . ſa er hoꝼlaatr er .xv. Gna hana ſenꝺer ꝼriɢ i ẏmſa heíma at erenꝺum ſínum . hon a þann heſt er rennr lopt ok lǫg ok heiter hoꝼvarpner . þat var æítt ſinn er hon reíð at vaner nokkoꝛer ſa reið hennar i loptinu . þa mælti æínn . hon ſvaraði aꝼ gnar naꝼni er sua kallat at þat gnæꝼar er haatt ꝼerr ſol ok bil eru talꝺar með aſẏníum enn ſagt er ꝼẏʀ eðli þeiꝛa . . Enn eru þær aðꝛar er þiona ſkulo i valhǫll bera ꝺꝛẏkkíu ok giæta boꝛðbunaðar ok ǫlgagna Sua eru þær neꝼnꝺar i grimníſ malum þeſſar heita valkẏriur . þær ſenꝺer oðinn til hverrar oʀosto . þær kioſa ꝼeigð a menn ok raða ſigri . Guðꝛ ok rota ok noꝛn en ẏngſta er ſkullꝺ heiter riða iaꝼnan at kioſa val ok rꝺa vigum . ioꝛð moðer þoꝛſ ok rinꝺꝛ moðer vꜳla eru talðar með aſẏníum . Gẏmer het maðr enn kona hans aurboða hon var bergriſa ættar . ꝺotter þeiꝛa er gerðꝛ er allra qvenna var ꝼegrſt þat var æinn ꝺag at ꝼræẏr haꝼði gengit i hliðſkialꝼ ok ſa um heima alla enn er hann leit i noꝛðꝛ ætt þa ſa hann a einum bæ mikit huſ ok ꝼagrt ok til þeſſ huſſ gekk æín kona ok er hon tok upp hǫnꝺunum ok lauk hurð ꝼyrir ser . þa lẏſti aꝼ honꝺum hennar bæði i lopt ok a lg ok aller heimar birtuz aꝼ henni ok sua heꝼnꝺi honum þat mikillætí er hann haꝼði ſezt i þat hið helga ſætí at hann gekk i brott ꝼullr aꝼ harmí ok er hann kom heím mælti hann ekki . ekkí ſvaꝼ hann ekkí ꝺrakk hann . eíngi þoꝛði ok at kreꝼia hann malſínſ . þa let níoꝛðꝛ kalla til ſín ſkirní ſkoſvein ꝼræẏſ ok bað hann ganga til ꝼræẏſ ok beiða hann oꝛða ok ſpẏria hverium hann værí sua reíðꝛ at hann mælti ekkí við menn . enn ſkirner liez ganga munꝺu ok æigi ꝼuſſ ok kvað illra ſvara vera von aꝼ honum . enn er hann kom til ꝼræẏſ þa ſpurði hann hvi ꝼræẏr var sua hnípínn ok mælti æigi við menn . þa ſvaraði ok ſagði at hann haꝼði ſieð konu ꝼagra ok ꝼyrir hennar ſaker var hann ſua harmꝼullr at æigi munꝺi hann lengi liꝼa eꝼ hann ſkẏllꝺi æigi na henní . ok nu ſkal tu ꝼara ok biðía hennar mer til hanꝺa ok haꝼa hana hingat hvert er ꝼaðer hennar vill eða æigi . ſkal ek þat vel launa þer . þa ſagði ſkirner sua at hann ſkal ꝼara ſenꝺi ꝼerð en ꝼræẏr ſkal ꝼa honum ſverð ſitt . þat var sua gott at ſialꝼt váz . enn ꝼræẏr liet æigi þat til ſkorta ok gaꝼ honum ſverðít . þa ꝼoꝛ ſkirner ok bað honum konunnar ok ꝼekk heít hennar at .ix. nottum ſiða ſkẏllꝺí hon þar koma er baʀ æẏ heiter ok ganga þa at bꝛullaupi með ꝼræẏ enn er ſkirner ſagði ꝼræẏ ſit erenꝺí þa quað hann þetta . þeſſi ſok var til er ꝼræẏrr var sua vapnlauſſ er hann barðiz við bela ok ꝺꝛap hann með hiartar hoꝛní . þa mælti Gangleri Unꝺꝛ mikit er þilikr hoꝼðingí ſem ꝼræẏr er villꝺi geꝼa ſverð sua at hann aatti æigi annat iaꝼngott . gæẏſi mikit mein var honum þat þa er hann barðiz við þann er beli heíter . þat veit tru mín at þeiꝛar giaꝼar munꝺi hann þa iðꝛaz þa ſagði har litið mark var þa að er þeir beli hittuz ꝺꝛepa matti ꝼræẏr hann með henꝺí ſinní verða mun þat er ꝼræẏ mun þikkia verr við koma er hann misser ſverðzinſ þa er muſpellz ſẏnír ꝼara at heria Þa mælti . Gangleri þat ſeger þu at aller þeir er i oꝛosto haꝼa ꝼallit ꝼra upphaꝼí heímſ eru nu komner til oðinſ i valhǫll . hvat heꝼer hann at ꝼa þeim at viſtum ek hugða at þar ſkẏllꝺi vera allmikit ꝼiolmenní . þa ſagði haar Sat er þat er þu ſeger allmikit ꝼiǫlmenní er þar enn mícklu ꝼleira ſkal enn verða ok man þo oꝼlitið þikkía þa er ulꝼrenn kemr . enn allꝺꝛi er sua mikill mannꝼiǫlðinn i valhǫll at æi ma þeim enꝺaz ꝼleſk galltar þeſſ er ſerimner heiter . hann er ſoðinn hvern ꝺag ok heill at aptní . enn þeſſi ſpurning er nu ſpẏr þu þikkí mer likara at ꝼaer munu sua viser vera at her kunní ſatt aꝼ at ſegia . Anꝺhrimner heiter ſteikarenn enn ellꝺhrímner ketillínn . Sua er her sagt . Þa mælti Gangleri hvart heꝼer oðinn þat ſama boꝛð hallꝺít sem eínheriar . har ſagði þa viſt er a hans boꝛði ſtenꝺꝛ geꝼr hann .ij. ulꝼum er sua heita geri ok ꝼrekí en enga viſt þarꝼ hann . vín er honum bæði ꝺrẏkkr ok matr . sua ſeger her . hraꝼnar .ij. ſitia ꜳ oxlum honum ok ſegia i æẏro honum oll tiðinꝺí þau er þeir ſia eða hæẏra . þeir heita sua huginn ok munínn þa ſenꝺer hann i ꝺagan at ꝼliuga um heim allan ok koma þeir aptr að ꝺagverðar malí . þar aꝼ verðꝛ hann margra tiðinꝺa viſſ þi kalla menn hann hraꝼna guð ſua ſem ſagt er . þa mælti Gangleri Hvat haꝼa æinheriar at ꝺꝛẏkk þat er þeim enꝺiz iamgnoglega ſem viſtin eða er þar vatn ꝺꝛukkit . þa ſeger har Vnꝺarlega ſpẏ þu nu at alꝼoðꝛ mun bioða til ſin konungum eða ioꝛlum eða oðꝛum rikiſ monnum ok muní geꝼ þeim vatn at ꝺꝛekka ok þat veit trua mín at margr kemr ſa til valhallar er ꝺẏrt munꝺi þikkiaz kaupa vazꝺꝛẏkkinn eꝼ æigi væri betra ꝼagnaðar þangat at vitia ſa er aðꝛ þoler ſaar ok ſviða til bananſ . annat kann ek ſegia þer þaðan . Geit ſu er heiðꝛun heiter ſtenꝺꝛ uppi a valhǫll ok bitr ba aꝼ limum treſ þeſſ er mig er naꝼnꝼrægt er leraðꝛ heíter enn oꝛ ſpenum hennar renr mioðꝛ ſa er hon ꝼẏller ſkaptker þat hvern ðag er sua er mikit at aller æinheriar verða ꝼullꝺꝛukner aꝼ . þa mælti Gangleri þat er þeim gæẏſi haglig gæít ꝼoꝛkunnar goðꝛ viꝺꝛ mun ſa vera er hon bitr aꝼ . þa ſeger har enn er meíra mark oꝼ hioꝛtínn æikþẏrní er ſtenꝺr a valhǫll ok bitr aꝼ limum þeſſ treſ . en aꝼ hoꝛnum hans verðꝛ sua mikill ꝺꝛopí at niðꝛ kemr i hvergelmí ok þaðan aꝼ ꝼalla þær aar er sua heita . Sið við . ſekínækin . ſvǫl . gunnþro . ꝼioꝛin . ꝼimbul þul . gipul gopul . gmul geirrumul . þeſſar ꝼalla um aſa bẏgꝺer . þeſſar eru enn neꝼnꝺar . þẏn vín . þǫll . Holl . grað . gunnþoꝛín nẏt naut nꜹnn hronn vína veg . ſvínn . þioðnuma . þa mælti Gangleri þetta eru unꝺarlig tiðinꝺi er nu ſagðer þo gæẏſi mikit huſ mun valholl vera allþrǫngt mun þar opt ꝼyrir ꝺẏrum þa ſagði har hvi ſpẏʀ þu æigi þeſſ hverſu margar ꝺẏ eru a hollenní eða hverſu ſtoꝛar . eꝼ þu hæẏrer þat ſagt þa mun tu ſegia at hitt er unꝺarlegt eꝼ æigí ma ganga ut ok inn hverr er vill . enn er með ſonnu at ſegía at æigi er þꝛng>ra at ſkipa hana en ganga i hana . her mat tu hæẏra i grimníſ malum . þa mælti . Gangleri Allmikill mannꝼiolði er i valhollu sua niota ek tru mínnar all mikill hoꝼðingi er oðinn er hann ſtẏrer sua mikklum her eða hvat er ſkemtan æínherianna þa er þeir ꝺꝛekka æigi har ſagði hvern ꝺag er þeir haꝼa klæz þa hervæða þeiꝛ ſik ok ganga ut i garðinn ok beriaz ok ꝼeller hverr annan þat er leikr þeira ok er liðꝛ at ꝺogurðar malí þa riða þeir heim til hallarennar ok ſetiaz til ꝺꝛẏkkiu sua ſem her ſeger . enn ſat er þat er þu ſagꝺer mikill er oðinn ꝼyrir ser . moꝛg ꝺæmí ꝼinnaz til þeſſ sua er her ſagt i oꝛðum ſialꝼra aſanna . þa mælti . Gangleri Huerr a þann heſt ſleipní eða hvat er ꝼra honum at ſegia . har ſagði æigi kan tu ꝺæili a ſleipní ok æigi veiz tu at burði aꝼ hveriu hann kom . enn þat mun þer þikkia ꝼraſagnar vert . þat var ſnemma i onꝺverða bẏgð guðanna þa er guðín hoꝼðu ſett miðgarð ok goꝛt val holl kom þar ſmiðꝛ nokku ok bauð at gera þeim borg a þrím miſſerum sua trauſta at oꝛugg værí ꝼyrir bergriſum ok hrimþuſſum þo at þeir kiæmí inn um miðgarð enn hann mælti ser þat til kaupſ at hann ſkẏllꝺi æignaz ꝼræẏíu ok haꝼa villꝺi hann ſol ok mána . þa gengu æser a tal ok reðu raðum ſinum ok var þat kaup goꝛt við ſmiðinn at hann ſkẏllꝺi æignaz þat er hann mælti til eꝼ hann ꝼengi goꝛt borgína a eínum vetrí . en hinn ꝼẏrſta ſumarſ ꝺag eꝼ nokkuʀ lutr væri ogioꝛr at borginni þa ſkẏllꝺi hann aꝼ kaupínu . ſkẏllꝺi hann aꝼ engum manni lið þiggia til verkſínſ enn er þeir ſogꝺu honum þeſſa koſtí þa beiꝺꝺiz hann at þeir ſkẏllꝺu loꝼa at hann heꝼði lið aꝼ heſtí ſinum . er ſvaðilꝼari heiter . enn þvi reð loki er þat var til lagt við hann . hann tok til enn ꝼẏrſta vetrar ꝺag at gioꝛa borgina enn oꝼ nætr ꝺꝛo hann til griot a heſtínum . en þat þotti aſum mikit unꝺꝛ hverſu ſtoꝛ bioꝛg ſa heſtr ꝺꝛo ok halꝼo meira þꝛekvirki gerði heſtrinn en ſmiðꝛinn . enn að kaupi þeira voro ſterk vitní ok moꝛg ſærí ꝼyrir þvi at iotinn þotti ekki trẏgt at vera með aaſum griða lauſt eꝼ þo kæmí heim enn þa var hann ꝼarenn i auſtr veg at beria trǫll . enn er a leið vetrínn þa ſottiz miog borgar ſmiðin ok var hon sua haa ok ſterk at æigi matti a þat leita enn þa er þriꝛ ꝺagar voro til ſumarſ þa var komiꝺ míok at borg hliði . þa ſettuz guðín a ꝺomſtola ſína ok leituðu rꜳða ok ſpurði hverr annan hver þi heꝼði raðit at gipta ꝼræẏíu i iǫtun heima eða ſpilla loptínu ok himninum sua aꝺ taka þaðan ſol ok tungl ok geꝼa itnum . enn þat kom aſamt með ǫllum at þeſſu munꝺi raðit haꝼa ſa er ꝼlæſtu illu ræðꝛ lokí lauꝼæẏiar ſon ok ſǫgðu hann verðugan illz ꝺauða eꝼ æigi hittí hann raað til at ſmiðꝛinn værí aꝼ kaupínu ok veittu loka at gongu . enn er hann varð ræꝺꝺꝛ þa ſoꝛ hann æiða at hann ſkẏllꝺi sua til haga at ſmiðꝛinn verí aꝼ kaupinu . hvat ſem hann koſtaði til . ok hið ſama kvellꝺ er ſmiðꝛinn Ok ut epter griotínu með heſtinn ſvaðilꝼara þa liop oꝛ ſkogi nokkurum merr ok að heſtinum ok hrein við . enn er heſtrinn kenꝺi hvat roſſa þat var þa æꝺꝺiz hann ok ſleit ſunꝺꝛ reipin . ok liop a ſkoginn en hun unꝺan ok ſmiðꝛinn epter ok vill taka heſtínn . en þeſſi hlaupa alla nott ok ꝺvelz ſmiðín . þa nott ok epter um ꝺaginn varð ekki sua ſmiðat ſem vant var ok þa er ſmiðꝛinn ser at æigi mun lokit verða verkínu þa ꝼæriz ſmiðꝛinn i iǫtun moð . enn er æserner ſa þat til viſſ at þar var bergriſi kominn þa varð æigi þẏrmt æiðunum ok kolluðu þeir a þoꝛ ok Iamn ſkiott kom hann ok þi næſt ꝼoꝛ a lopt hamarrenn miǫllner gallt hann þa ſmiðarkaupit ok æigi ſol eða tungl . hellꝺꝛ ſẏniaði hann honum að bẏggia i iotunheímum ok lauſt þat hið ꝼẏrſta hǫgg at hauſſinn brotnaði i ſman mola en ſenꝺi hann niðꝛ unꝺer niꝼlhel enn loki haꝼði þa ꝼerð haꝼt til ſvaðilꝼara at nokkuru ſiða bar hann ꝼẏl . þat haꝼði .viij. ꝼætr ok er ſa heſtr baztr með guðum ok monnum . sua ſeger i vǫluſpa þa mælti . Gangleri hvat er að ſegia ꝼra ſkiðblaðní er hann er beztr ſkipa hvart er ekki ſkip iammikit ſem hann . har ſvarar Skiðblaðner er beztr ſkipanna ok með meſtum hagleik goꝛt en naglꝼar er meſt ſkip ꝺvergar nokkurer ſẏner ivallꝺa gioꝛðu ſkiðblaðní ok gaꝼu ꝼræẏ ſkipit . hann er sua mikill at aller æser megu ſkipa hann með vapnum ok herbunaðí ok heꝼer hann bẏr þegar er ſegl er upp ꝺꝛegit hvert er ꝼara ſkal en þa er æigi ſkal með hann a ſio ꝼara þa er hann giꝛr aꝼ sua moꝛgum lutum ok með sua mikilli liſt að hann ma veꝼia ſaman ſem ꝺuk ok haꝼa i pungí ſínum . þa mælti . Gangleri gott ſkip er ſkiðblaðner en all mikil ꝼiolkẏngí mun við vera hoꝼð aðꝛ sua ꝼaí goꝛt . hvart heꝼer þoꝛr hvergi sua ꝼarit at hann haꝼí hitt ꝼyrir ser sua rikt eða ramt at honum haꝼi oꝼreꝼli i verið ꝼyrir aꝼlſ ſaker eða ꝼiolkẏngí þa ſeger har Faer vænti ek at ꝼra þvi kunni ſegia enn mart heꝼer honum harð ꝼært þott . enn þott sua haꝼí verit at nokku lutr haꝼí sua rammr eða ſterkr verit at þoꝛr haꝼi æigi ſigꝛ ꝼengit a unnið þa er æigi ſkẏllt at ſegia ꝼra ꝼyrir þi at moꝛg ꝺæmí eru til þeſſ ok þvi eru aller ſkẏllꝺer at trua að þoꝛr er matkaztr . þa mælti Gangleri sua liz mer ſem þeſſ lutar muna ek ſpurt haꝼa at eingi er til ꝼæ at ſegia . þa mælti iaꝼn har hæẏrt hoꝼum ver ſagt ꝼra þeim atburðum er oſſ þikkia otruleger at ſanner muní vera . enn her mun ſa ſitia nær er vita ſonn tiðinꝺi aꝼ at ſegia ok mun tu þinar trua at hann mun æigi liuga nu hið ꝼẏrſta ſinn er allꝺꝛi laug ꝼẏʀ . þa mælti . Gangleri her mun ek ſtanꝺa ok hlẏða eꝼ nokkur oꝛlauſn ꝼæz þeſſa malſ enn að oðꝛum koſtí kalla ek ẏðꝛ vera ẏꝼerkomna eꝼ þer kunnut æigi ſegia þat er ek ſpẏr . þa mælti þriðí Auðſẏnt er nu at hann vill þersi tiðinꝺi vita þo at oſſ þikki æigi ꝼagrt at ſegia . Enn þat er upphaꝼ þeſſa malſ að aku ꝼoꝛ með haꝼra ſína ok reið ok með honum ſa áſſ er loki heiter koma þeir at kvellꝺi til æinſ bonꝺa ok ꝼa þar að natt ſtað . ok um kvellꝺit tok þoꝛr haꝼra ſina ok ſkar baða epter þat voro þeir ꝼlegner ok boꝛner til ketilſ enn er ſoðit var þa ſettiz þoꝛr til natt verðar . þoꝛr bauð til matar með ser buanꝺanum ok konu hans ok boꝛnum þeiꝛa . ſonr buanꝺa het þialꝼí enn rǫſkva ꝺotter . þa lagðí þoꝛr haꝼrſtǫkurnar utar ꝼra ellꝺínum ok mælti at bonꝺinn ok heíma menn hans ſkẏllꝺu kaſta a haꝼr ſtokuna bæínunum . þialꝼi ſon bonꝺa hellt a lær legg haꝼrſenſ ok ſprettí a kniꝼí ſinum ok braut til mergiar . þoꝛr ꝺvalðiz þar um nottina enn i ottu ꝼyrir ꝺag ſtoð hann upp ok klæꝺꝺí ſik tok hamarenn míǫllní bra upp ok vigði haꝼrſtokurnar ſtoðu þa upp haꝼrarner var þa annaʀ halltr eꝼtra ꝼætí . þat ſa þoꝛr ok talði at husbonꝺinn eða hans hion munꝺi æigi ſkẏnſamlegha haꝼa ꝼarið með beínum haꝼrſenſ kenner hann að brotinn var lær leggrínn . æigi þarꝼ langt ꝼra því at ſegia vita megu þat megu aller hverſu hræꝺꝺꝛ bonꝺinn munꝺi verða er hann ſa at þoꝛr let ſiga bꝛẏnnar oꝼan ꝼyrir augun enn þat er ſa augnanna þa hugðiz hann ꝼalla munꝺu ꝼyrir ſionínni æínní ſaman . hann herði henꝺꝛnar a hamar ſkaptínu sua at hvitnuðu knuarner . en bonꝺinn gioꝛði ſem von var ok oll hionín kolluðu akaꝼlega baðu ser ꝼriðar buðu at ẏꝼerbot allt þat er þau áttu . enn er hann ſa ræzlu þeira þa gekk aꝼ honum moꝺꝛinn ok ſeꝼaðiz hann . Ok tok aꝼ þeim i ſætt bǫꝛn þeira þialꝼa ok rǫſku ok gioꝛðuz þau þa ſkẏllꝺer þionoſtu menn hans ok ꝼẏlgia þau honum iaꝼnan ſiðan . let hann þar epter haꝼra en bẏriaði ꝼerðina auſtr i iotun Ok allt til haꝼſenſ ok þa ꝼoꝛ hann ut ẏꝼer haꝼít þat hið ꝺiupa enn er hann kom til lanꝺz þa gekk upp ok með honum lokí þialꝼi ok roſkva þa er þau hoꝼðu litla hrið gengít þa varð ꝼyrir þeim moꝛk ſtoꝛ . gengu þau þann ꝺag allan til mẏrkrſ . þialví var allra manna ꝼothvataztr hann bar kẏl þoꝛſ enn til viſta var æigi gott . þa er mẏrkt var oꝛðit leituðu þeiꝛ ser til nattſtaðar ok ꝼunꝺu ꝼyrir ser ſkala nokkurn miǫg mikínn voꝛu ꝺẏ a enꝺa ok iambꝛeiðar ſkalanum þar leituðu þeir ser nattbolſ . enn um miꝺía nott varð lanꝺſkialꝼtí mikill gekk ioꝛðín þeim unꝺer ſkukkum ok ſkalꝼ huſið . þa ſtoð þoꝛr upp ok het a >lagſ m enn ſína ok leituðuz ꝼẏrer ok ꝼunꝺu aꝼ huſ til hægri hanꝺar í míðíum ſkalanum ok gengu þannig ſettiz þoꝛr i ꝺẏrnar enn ǫnnur þau voro innar í ꝼra honum ok voro þau hræꝺꝺ . enn þoꝛr hellt hamarſkaptínu ok hugði at veria ſik . þa hæẏrðu þꜹ ẏm mikinn ok gnẏ en er kom að ꝺagan þa gekk þoꝛr ut ok ſíer mann hvar la ſkamt ꝼra honum i ſkogínum ok var ſa æigi litill . hann ſvaꝼ ok hraut ſterklega . þa þottiz þoꝛr ſkilia hvat lætum veríð heꝼði um nottína . hann ſpentí ſig megín gioꝛðum ok ox honum aſmegín . en i þat bilí vaknar ſa maðr ſtoð upp ſkiott en þa er ſagt at þoꝛ varð bilt æítt ſinní at ſla hann með hamrenum ok ſpurði hann at naꝼní . Sa neꝼnꝺiz ſkrẏmer enn æigi þarꝼ ek ſeger hann at ſpẏria þik naꝼnſ kenni ek at þu ert aſa enn hvart heꝼer þu ꝺꝛegit i bꝛaut hannzka minn ſeillꝺiz hann til ok tok upp hanzkann . ſier þoꝛr þa at þat haꝼðí hann haꝼt ꝼyrir ſkala um nottina enn aꝼ huſit var þumlungꝛinn hanzkanſ . ſkrẏmer ſpurði eꝼ þoꝛr villꝺi haꝼa ꝼoꝛunæẏtí hans en þo iatti þí . þa tok ſkrẏmer ok læẏſtí neſtbagga ſinn ok bioz til að eta ꝺagverð enn þo i oðꝛum ſtað ok hans ꝼelagar . ſkrẏmer bauð at þeir legði mautu næẏti ſitt en þoꝛr iatti því . þa batt ſkrẏmer neſt þeira allt i æinn bagga ok lagði a bak ser . gekk ꝼyrir um ꝺaginn ok ſteig hellꝺ ſtoꝛu . enn ſið at kvellꝺi læitaðí ſkrẏmer þeim nattſtaðar unꝺer æik mikillí þa mælti ſkrẏmer til þoꝛſ at hann vill leggiaz niðꝛ ok ſoꝼa enn þer takit neſtbaggann ok buið til nattverðar ẏðꝛ . þvi næſt ſoꝼnar ſkrẏmer ok hraut ꝼaſt enn þoꝛr tok neſtbaggan ok ſkal læẏſa en sua er at ſegia ſem otrulikt mun þikkia at engan knut ꝼekk hann læẏſt ok engan alar enꝺann hrært ſua at þa værí lauſar enn aaðꝛ . ok er hann ser at þetta verk ma æigi nẏtaz þa verðꝛ hann reiðꝛ ok greip hamarenn miǫllní tveim honꝺum ok ſteig ꝼramm ǫðꝛum ꝼætí at þar er ſkrẏmer la ok lẏſtr i hoꝼuð . enn ſkrẏmer vaknar ok ſpẏ hvart lauꝼſblað ꝼelli i hoꝼut honum eða hvart þeir haꝼi þa mataz ok ſe buner til rekkna . þoꝛr ſagði at þeir munu þa ſoꝼa ganga þeir þa unꝺer aðꝛa eik er þat þer ſatt at ſegia at ekki var þa otta lauſt at ſoꝼa . enn að miðri nott þa hæẏrer þoꝛr at ſkrẏmer hrẏtr ꝼaſt sua at ðunar i ſkogínum . þa ſtenðꝛ hann upp ok gengr til hans reið hamarenn títt ok hart ok lẏſtr í miðian hvirꝼil honum hann kenner at hamarſ munninn ſokkr ꝺiupt i hoꝼuðit . enn i því bili vaknar ſkrẏmer hvat er nu . ꝼell akarn nokkut i hoꝼut mer eða hvat er tiðt um þik þoꝛr en þoꝛr gekk aptr ſkẏnꝺilega ok ſagði at hann var þa nẏvaknaðꝛ ok þa var miðnott ok enn væri maal at ſoꝼa . þa hugſaði þoꝛr þat eꝼ hann kiæimi sua i ꝼærí at ſla hann hið þriðia hgg aꝺ allꝺꝛi ſkẏllꝺi hann ſia ſik ſiðan . liggr nu ok giæter eꝼ ſkrẏmer ſoꝼnar enn . ok litlu ꝼyrir ꝺagan þa hæẏrer hann at ſkrẏmer mun ſoꝼnat haꝼa . ſtenꝺꝛ þa upp ok læẏpr at honum reiðer þa hamarenn aꝼ ǫllu aꝼli ok lẏſtr a þunnvangann þann er upp viſſi . ſękkr hamarenn upp að ſkaptínu . enn ſkrẏmer ſettiz upp ok ſtrauk um vangann ok mælti . hvart munu ꝼuglar nokkoꝛer ſitia í trenu ẏꝼer mer mík grunaðí er ek vaknaði at troſ nokkut aꝼ kvíſtunum ꝼelli i hoꝼuð mer hvart vaker þu þoꝛr mal mun vera at ſtanꝺa upp ok klæða . þo eigu þer nu ekki langa leið ꝼramm til borgarennar er kǫlluð er utgarðꝛ hæẏrt heꝼi ek at þer haꝼið kviſat millum ẏða at ek væra ekki litill maðꝛ vextí . enn ſia ſkulo þer þar ſtærrí menn eꝼ þer komit i utgarð nu mun ek raða ẏðꝛ heilræði . lti þer ekkí ſtoꝛlega ẏꝼer ẏðꝛ ekki munu hirðmenn ut garða loka vel þola þvilikum kogur ſveinum kǫpur ẏrði enn að oðꝛum koſti hverꝼit aptr ok þann ætla ek ẏðꝛ vera betra aꝼ að taka . enn eꝼ þer vilið ꝼram ꝼara þa ſteꝼnið þer . i auſtr en ek a nu noꝛðꝛ leið til ꝼialla þeſſa er þer megít nu ſía mega . tekr ſkrẏmer neſtbaggann ok kaſtar a bak ser ok ſnẏr þvers í ſkogínn ꝼra þeim ok er þeſſ getið at æserner bæði þa heila hittaz Þoꝛr ſnẏr ꝼramm a leiðina ok þeir ꝼelagar ok gengr ꝼraman til miðſ ꝺagſ þa ſa þeir borg ſtanꝺa a vǫllum nokkurum ok ſettu hnakkan a bak ser aptr aðꝛ þeir ꝼengu ſieð ẏꝼer upp . ganga til borgarennar ok var grinꝺ ꝼyrir borg hliðinu ok lokin aptʀ . Þoꝛr gekk a grinꝺína ok ꝼekk æigi upp lok̅it . enn er þeir þræẏttu at komaz i borrgina þa ſmugu þeiꝛ millum ſpalanna ok koma sua inn ſa þa hǫll mickla ok gengun þannig var hurðin opin . þa gengu þeir inn ok ſa þar marga menn a tua bekkí ok ꝼleſta ærið ſtoꝛa þvi næſt komu þeir ꝼyrir konunginn utgarða loka ok kvoꝺꝺu hann en hann leit ſeínt til þeira ok glottí við tǫnn ok mælti . Seint er um langan veg at ſpẏria tiðinꝺa eða er annan veg enn hẏgg er þeſſi ſveinſtꜹli oꝛðinn aku þoꝛr enn meirí mun tu vera en mer ſẏniz þu eða hvat iþrotta er þat er þer ꝼaelagar þikkiz vera viðbuner eingi ſkal her vera með oſſ ſa er æigi kunni nokkurſkonar liſt eða kunanꝺi umꝼram aðꝛa menn . þa ſvarar ſa er ſiðarſt gekk er loki heiter . kann ek þa iþrott er ek em buinn að reẏna at eingi er her ſa inni at ſkiotara ſkal eta mat ſinn enn ek . þa ſvarar utgarða lokí Iþrott er þat eꝼ þu eꝼner ok ꝼreiſta ſkal þa þeſſar iþrottar . kallaði utar a bekkinn at ſa er logi heiter ſkal ganga a golꝼ ꝼramm ok ꝼreiſta ſin motí loka þa var tekit trog æítt ok boꝛit inn a hallar golꝼit ok ꝼẏllt aꝼ ſlatri . ſettiz loki at ǫðꝛum enꝺa en logí að oðꝛum ok át hvartveggi ſem tiðaz ok mættuz i miðíu trogínu . haꝼði þa loki etið ſlatr allt aꝼ beinum enn logi haꝼði ok etit ſlatr allt ok beinín með ok sua trogit ok ſẏnꝺiz nu ǫllum ſem loki heꝼði latið leikinn . Þa ſpẏ utgarða lokí hvat ſa enn ungí maðr kunni leika . enn þialꝼí ſagði at hann mun ꝼreíſta ok renna ſkeið nokkut við einn hvern þann er utgarða loki ꝼærr til . Utgarðaloki ſeger at þetta er goð íþrott ok kallar þeſſ meirí uon at hann er vel at ser buínn um ſkiotleikinn eꝼ hann ſkal þeſſa i þrott inna enn þo lætr hann ſkiott ſkulu þeſſa ꝼreiſta . ſtenꝺr upp ok gengr ut ok var þar gott ſkeið at renna epter ſlettum vellí . þa kallar utgarðaloki til ſin ſvein ſtavla nokkurn er neꝼnꝺꝛ er hugí ok bað hann rena i kǫpp við þialꝼa þa taka þeir ið ꝼẏrſta ſkeið ok er hugi þvi ꝼrama at hann ſnẏz aptr moti honum at ſkeiðſ enꝺa . þa mælti Utgarðaloki þurꝼa mun tu þialꝼi at leggi þik meí ꝼramm eꝼ þu ſkalt vínna leikinn en þo er þat ſatt at ekki haꝼa her komít þeir menn at mer þikkia ꝼothvatarí þa taka þeir aptr annat ſkeið ok þa er hugi kemr til ſkeiðſ enꝺa ok hann ſneriz aptr þa var langt kolꝼ ſkot til þialꝼa þa mælti utgarðaloki vel þikki mer þialfi renna . enn æigi trui ek at hann vinni nu leíkinn . enn nu mun ræẏna leikinn er þeir renna ið þriðia ſkeið . þa taka þeir enn ſkeiðit . rennr hugi til ſkeiðs enꝺa ok ſnẏz aptr ok er þialꝼi æigi þa kominn a mitt ſkeið . þa ſegi aller að ræynt er um þenna leik . Þa ſpẏr utgarðaloki þoꝛ hvat þeira iþrotta mun vera er hann muní vilia birta ꝼyrir þeim sua mikklar ſogur ſem menn haꝼa goꝛt um ſtoꝛvirkí hans þa ſvarar þoꝛr að hellz vill hann þat til taka at þræẏta um ꝺꝛẏkiu við æinn hvern mann . Utgarðaloki ſeger at þat ma vel vera . gengr inn i hollina . ſkal taka vitiſ hoꝛn þat er hirꝺ menn eru vaner að ꝺꝛekka aꝼ þvi næſt kemr ꝼramm ſkutil ſveínn með hoꝛnínu ok ꝼær þoꝛ i honꝺ . þa mælti utgarðaloki aꝼ hoꝛní þeſſu þikki velꝺꝛukkit eꝼ i eínum ꝺꝛẏkk gengr aꝼ enn ſumer ꝺꝛikka aꝼ i .ij. ꝺꝛẏkkium enn eingi er sua mikilllitill >ꝺꝛẏkkiu maðr at æigi gangi aꝼ i þrimr . Þoꝛr litr a hoꝛnit ok ſẏniz ekkí mikit ok er þo hellꝺꝛ langt en hann er miǫk þẏſtr tekr ok ꝺꝛekr ok ſvelgr allſtoꝛum ok hẏggʀ at æigi ſkal hann þurꝼa optar at luta i hoꝛnít . enn er hann þraut erenꝺít ok hann laut oꝛ hoꝛníno Ok ser hvat leið ꝺꝛẏkkinum ok liz honum sua ſem all litill munr mun vera at nu ſe lægra i hoꝛnino enn aðꝛ . þa mælti utgarðaloki vel er ꝺꝛukkit ok æi til mikit . æigi munꝺa ek trua eꝼ mer værí ſagt ꝼra at aſa munꝺí æigi meíra ꝺꝛẏkk ꝺꝛekka enn þo veit ek at þu munt vilia ꝺꝛekka aꝼ i oðꝛum ꝺꝛẏkk þoꝛr ſagði engu ſetr hoꝛnið a munn ser ok hẏggr nu at hann ꝺꝛekka meira ꝺꝛẏkk . ok þæẏter a ꝺꝛẏkkiuna ſem honum vannz til erenꝺít ok enn ser hann at ſtikill hoꝛnſinſ vill æigi upp sua míog ſem honum likar ok er hann tok hoꝛnít aꝼ munni ser ok liz honum nu ſem minna haꝼi þoꝛrit en hinn ꝼẏa ſinni er nu gott beranꝺí boꝛð a hoꝛnínu . þa mælti Utgarðaloki hvat er nu þo mun tu nu æigi ſpara til æínſ ꝺꝛẏkkiar meira en þer mun hagr a vera . sua liz mer eꝼ þu ſkalt nu ꝺꝛekka aꝼ hoꝛnínu enn þriðia ꝺꝛẏkkínn ſem þeſſi mun meſtr ætlaðꝛ enn ekki mun tu mega her heita með oſſ sua mikill maðr ſem æser kalla þik eꝼ þu gioꝛer æigi meira aꝼ þer um aðꝛa leika enn mer liz at þenna mun vera . þa var þo reiðꝛ ſetr hoꝛnit a munn ser ok ꝺꝛekkr ſem akaꝼlegaz ok þꝛæẏter ſem meſt a ꝺꝛẏkkinn . enn er hann ſa i hoꝛnít þa haꝼði nu hellꝺz nokkut munr a ꝼengiz ok þa bẏðꝛ hann upp hoꝛníð ok vill eigi ꝺꝛekka meira . þa mælti Utgarðaloki auðſætt er nu at maattr þinn er ekki sua mikill ſem ver hugðum eða vill tu ꝼreiſta um ꝼleiri leika ſia ma nu at ekki nẏter þu her aꝼ . þoꝛr ſeger ꝼꝛeiſta ma ek enn um nokkura leika enn unꝺarlega munꝺi mer þikkia þa er ek var heíma með aſum eꝼ þiliker ꝺꝛẏkker væri sua litlir kallaðer . enn hvat leik vili þer nu bioða mer . þa mælti utgarðaloki . Þat gera her unger ſveinar er litið mark mun þikkía at heꝼia aꝼ ioꝛðu kǫtt min̅n . enn æigi munꝺa ek kunna at mæla þvilikt við aſa eꝼ ek heꝼða æigi ſieð ꝼẏʀ at þu ert mẏcklu minni ꝼyrir þer en ek hugða . þvi næſt liop ꝼramm kǫttr æinn grar a hallar golꝼit ok hellꝺꝛ mikill en þoꝛr gekk til ok tok henꝺí ſinni viðꝛ unꝺer miðian kviðin̅n . Ok lẏpti upp en kottrinn bæẏgði kenginn sua ſem þoꝛr rettí upp honꝺina ok þa er þorr ſeillꝺiz sua langt upp ſem hann matti lengzt þa liettí kottrínn æínum ꝼætí ok ꝼekk þoꝛr æigi ꝼramið þenna leík mei þa mælti Utgarðaloki Sua ꝼoꝛ þeſſi leikr ſem mik varði . kottrinn er hellꝺꝛ mikill enn þoꝛr er lagr ok litill hia ſtoꝛmenní þi ſem her er með oſſ . þa mælti þoꝛr Sua litinn ſem þer kallið mik gangi til æinnhverr ok ꝼaiz við mík nu em ek reíðꝛ . þa arar utgarðaloki ok leit a bekkína . æigi ſe ek þann mann her inni at æigi mun litilræði i þikkia at ꝼaz við þik . ok enn mælti hann Siam ꝼẏrſt kalli mer hingat kerlingína ꝼoſtru mína ellí ok ꝼaiz þoꝛr við hana . eꝼ hann vill . ꝼellt heꝼer hon þa menn er mer haꝼa ſẏnnz æigi uſterklegri en þoꝛr er . þvi næſt kom i hollina kerling nokkur gomul . þa mælti utgarðaloki at hon ſkal taka ꝼang við aaſa ekki þarꝼ her langt um at gera sua ꝼoꝛ ꝼang þat at þvi harðara enn þoꝛr knuðiz at ꝼanginu þvi ꝼaſtara ſtoð hon þa tok kerlingín at leita til bꝛagða ok varð þoꝛr þa lauſſ a ꝼotum ok voro þær ſviptingar allharðar ok æigi lengi aðꝛ þoꝛr ꝼell a kne ǫðꝛum ꝼætí þa gekk til utgarða lokí ok bað þau hætta ꝼangínu ok ſagði sua at þoꝛr munꝺi æigi þurꝼa at bioða ꝼleirum monnum ꝼang i hans hirð . var þa ok komið at nott viſaði utgarðaloki þeim ꝼelogum til ſætiſ ok ꝺveliaz þar natt langt i goðum ꝼagnaðí . enn at moꝛní þegar er ꝺagaði ſtanꝺa þeir ꝼelagar upp ok klæða ſik ok eru buner brott at ganga . þa kom þar utgarðaloki ok liet ſetia þeim boꝛð ſkoꝛti þa æigi goðan ꝼagnat mat ok ꝺꝛẏkk ok er þeir haꝼa mataz ſnuaz þeir til ꝼerðar . utgarðaloki ꝼẏlger þeim ut . gengr með þeim brott oꝛ borginní . enn at ſkilnaði þeiʀa mælti utgarðaloki til þoꝛſ ok ſpẏ hvernveg honum þikker ꝼerð ſín oꝛðín eða hvart hann heꝼer hitt rikara mann en ſik . þoꝛr ſvarar at æigi mun hann þat ſegia at æigi haꝼi hann mikla uſæmð ꝼarit i þeira viðſkiptum enn þo veít ek at þer munuð kalla mik litinn mann ꝼyrir mer ok uní ek því illa . þa mælti utgarðaloki nu ſkal ſegia þer hið ſanna er þu ert ut kominn um borgina ok eꝼ ek liꝼi ok mega ek raða þa ſkal tu allꝺꝛi opta i hana koma ok þat veit tru mín að allꝺri heꝼðer þu i hana komit eꝼ ek heꝼða vitað aðꝛ at þu heꝼðer sua mikinn krapt með þer ok þu heꝼðer sua næʀ haꝼt oſſ mikilli oꝼæru . enn ſionhvꝼingar heꝼi ek goꝛt þer ok ꝼẏrſta ſinn a ſkoginum kom ek til ꝼunꝺar við ẏðꝛ ok þa er þu ſkẏllꝺer læẏſa neſtbaggan þa haꝼða ek bunꝺit hann með gꝛeſſ iarní en þu ꝼant æigi hvar upp ſkẏllꝺí luka . enn þi næſt lauſt þu mik með hamrínum .iij. hgg . ok var hit ꝼẏrſta mínnzt ok var þo sua mikit at mer munꝺí enꝺaz til bana eꝼ a heꝼði komít . enn þar er þu ſatt hia borg mínni ſet berg ok þar ſattu oꝼan i þria ꝺalí ꝼerſkæẏtta ok æinn ꝺiupaztan þat voro hamarſpoꝛ þín ſetberginu bra ek ꝼyrir hǫggín en æigi ſt tu þat sua var ok um leikana er þer þræẏttut við hirð mina þa var þat hið ꝼẏrſta er loki gioꝛði . hann var míok ſolltinn ok aat titt . enn ſa er logi heiter þat var villiellꝺꝛ ok bꝛenꝺi hann æigi ſeinna trogít enn ſlatrið . enn er þialꝼi þꝛræẏtti raſ við þann er hugi heiter þat var hugr minn var þialva æigi vænt at þræẏta ſkiotꝼærí við han̅n . en þat er þu ꝺrakt aꝼ hoꝛnínu ok þotti þer ſeint líða en þat veít tru mín at þa varð þat unꝺꝛ er ek munꝺa æigi trua at vera mættí anna enꝺ͛er hornſinſ var ut i haꝼi en þat ſat tu æigi . en nu er þu kemr til ſęvarens þa mun tu ſia mega hvern þurð þu heꝼer ꝺꝛukkit a ſionum . þat eru nu ꝼiǫꝛur kallaðar ok enn mælti hann . æigi þottí mer hitt minna vert er þu lẏpter upp kettínum ok þer ſatt at ſegia þa hræꝺꝺuz aller þeir er ſa er þu lẏpter aꝼ ioꝛðu æinum ꝼætínum enn ſa kottr var æigi ſem þer ſẏnꝺiz þat var miðgarðz oꝛmr er liggꝛ um lonꝺ ǫll ok vannz honum varla lengꝺ til að ioꝛðina tækí ſpoꝛðꝛ ok hꝼuð ok sua langt ſeillꝺiz þu upp at ſkamt var þa til hímínſ Enn hitt var ok mikit unꝺꝛ um ꝼangit er þu ſtoðt sua lengi við ok ꝼell æigi mei en a kne ǫðrum ꝼætí er þu ꝼekkz við elli ꝼyrir þvi at æingí heꝼer ſa voꝛðit ok eingí mun verða eꝼ gamall verðꝛ at æi komi ellín ǫllum til ꝼallz ok er nu þat ſatt at ſegía at ver munum ſkiliaz ok mun þa betr hvarra tveggiu hanꝺar at þer komið æigi opta mik at ꝼinna . ek mun enn annat ſinn veria borg mína með þilikum velum eða oðꝛum sua að ekki vallꝺ munu þer a mer ꝼa . enn er þoꝛr hæẏrði þeſſa tǫlu greip hann til hamarſenſ ok bregði a lopt enn er hann ſkal ꝼramm reiða þa ser hann hvergi utgarða loka ok þa ſnẏz hann aptr til borgarennar ok ætlaz þat ꝼyrir at briota borgina þa ſier hann þar vǫllu viða ok ꝼagra en enga borg . Snẏz hann aptr ok ꝼerr leið ſína til þeſſ er hann kom aptr i þꝛuðvanga en þat er ſatt at ſegia at þa haꝼði hann rꜳðit ꝼyrir ser at leita til eꝼ ſaman mætti vera ꝼunꝺi þeira miꝺgarðz oꝛmſ ſem ſiðaʀ varð . nu ætla ek at eíngi kunni þer ꝼramarr at ſegia ꝼra þeſſi ꝼerð þoꝛſ þa mælti Gangleri Allmikkill er utgarðaloki ꝼyrir ſier enn með velum ok ꝼiolkẏngi ꝼerr hann miǫk . enn þat ma ſia at hann er mikill ꝼyrir ser at hann attí hirðmenn þa er mikinn matt haꝼa eða hvart heꝼer þo ekki þeſſ heꝼnt . Haaʀ ſvarar sua . æigi er þat okunnikt þott æigi ſe ꝼræði menn er þo leiðrettí þeſſa ꝼerðina er nu var ꝼra ſagt ok ꝺvalðiz ekki lengí heima aðꝛ hann bioz sua ſkẏnꝺiliga til ꝼerðar at hann haꝼði æigi haꝼrana ok ekki ꝼoꝛunæẏti . gekk hann ut um ꜳſgarð sua ſem ungr ꝺꝛengꝛ ok kom æinn aptan at kvellꝺi til iǫtunſ æinſ ſa het ẏmer þorr ꝺualðiz þar að giſtingu um nottína en i ꝺagan ſtoð ẏmer upp ok klæꝺꝺiz ok bioz at roa a ſæ til ꝼiſkíar . enn þo upp ok var ſkiott buinn ok bað at ẏmer ſkẏllꝺí lata hann roa með ser . en ẏmer ſagði at litil lið ſemð munꝺí at honum vera er hann litill ok ungmenní æítt ok mun þik kala eꝼ ek ſit sua lengi ok utarlega ſem ek em vanr enn þoʀ ſagði at hann munꝺí roa mega ꝼyrir þvi langt ꝼra lanꝺi at æigi var viſt hvart hann munꝺi ꝼẏ beiðaz at roa utan ok reiꝺꝺiz þo iotnínum sua at þa var buið at hann munꝺi þegar lata hamarenn ſkella honum . enn hann let þat við beraz ꝼyrir þi at hann hugði þa at ræẏna aꝼl ſitt i oðꝛum ſtað . hann ſpurði ẏmí hvat þeir ſkẏllꝺu haꝼa at beitum en ẏmer bað hann ſialꝼan ꝼa ser beitur . þa ſneriz þoʀ brott þangat er hann ſa ǫxna ꝼlokk nokkurn er ẏmer atti . hann tok enn meſta uxann er himin hriotr er kallaðr ok ſleit aꝼ hoꝼuðit ok ꝼoꝛ með til ſioꝼar haꝼði þa ẏmer ut ſkotið nǫkkvanum . þoꝛr gekk a ſkipit ok ſettiz i auſt rum tok tvær arar ok reri ok þotti ẏmi ſkriðꝛ verða aꝼ roðꝛí hans . ẏmer rerí i halſinum ꝼramm ok ſottiz ſkiott roðꝛinn . ſagði ẏmer at þa voro þeir komner a þær vaſter er hann var vanr at ſitia ok ꝺraga ꝼlata ꝼiſka . en þorr kveðz villꝺu roa mẏcklu lengra ok toku þeir enn ſnerti roðꝛ . þa ſagði ẏmer at þeir voro komner sua langt ut at hætt var at ſitia ꝼyrir miðgarðz oꝛmí . enn þorr kvez munꝺu roa enn um hrið ok sua gioꝛði hann . en ẏmer var þa allokatr . en þa er þo lagði upp ararnar gꝛeiꝺꝺi hann til vað hellꝺꝛ ſterkan ok æigi var ǫngullenn minní eða oꝛamlegri . þar let þorr koma a ǫngulinn uxa hoꝼuðit ok kaſtaði ꝼyrir boꝛð ok ꝼoꝛ ǫngullinn til grunnz ok er þat ſatt at ſegia at æigi gíntí þorr minnr þa míðgarðz oꝛm enn utgarða lokí haꝼði ſpottat þoꝛ þa er hann hoꝼ oꝛmínn upp með henꝺi ser Miðgarðz oꝛmr gæín um uxahauꝼuðit . enn ǫngullinn va i gominn ormínum . enn er oꝛmrenn kenꝺi þat bra hann við sua hart at baðer hneꝼar þoꝛſ ſkullu ut at boꝛðínu þa varð þoʀ reiðꝛ ok ꝼærðiz i aſmegín ſpẏrnꝺi við sua ꝼaſt at hann liop baðum ꝼotum í gegnum ſkipit ok ſpẏrnꝺi við grunní ꝺꝛo þa oꝛmínn upp at boꝛði . enn þat ma ſegía at eingi heꝼer ſa ſieð all ogurlegar ſioner er æigi mattí þat ſia er þorr hveſtí augun a oꝛmínn . enn oꝛmrinn ſtarði neðan i mot ok bleſ æitrínu . þa er ſagt at iotunninn ẏmer gerðiz litverpr . ꝼǫlnaði ok ræꝺꝺíz er hann ſa Orminn ok þat er ſioꝛinn ꝼell ut ok inn um nǫkkvann . ok i þui bilí er þo gꝛeip hamarenn ok ꝼærði a lopt þa ꝼalmaði iǫtunninn til agnſax ok hio vað þoꝛſ a boꝛði . enn oꝛmrenn ſektiz i ſioenn . enn þorr kaſtaði hamrenum epter honum ok ſegia menn at hann lẏſti aꝼ honum hoꝼuðit við hronnunum . enn ek hẏgg hitt vera þer ſatt at ſegía at miðgarðz.Ormrinn liꝼer enn ok liggr i ſia . en þo reiꝺꝺi til hneꝼann ok ſetr við æẏra ẏmí sua at hann ſtæẏptíz ꝼyrir boꝛð ok ſier i iliar honum . enn þo oð til lanꝺz . Þa mælti ɢangleri haꝼa nokkur meírí tiðinꝺí oꝛðít með aſum . All mikit trekverkí vann Þorr i þeſſi ꝼerð . þa ſeger haar . vera mun at ſegia ꝼra þeim tiðinꝺum er meira þotti vert aſunum . enn þat er upphaꝼ þeirar ſogu at ballꝺꝛ hinn goða ꝺꝛæẏmði ðꝛauma ſtoꝛa ok hættlega vm líꝼ ſítt . enn er hann ſagði aſunum ꝺꝛaumana þa baru þeir ſaman rað ſín ok var þat goꝛt at beiða griða ballꝺꝛí ꝼyrir allz konar hꜳſka . ok ꝼrigg tok ſuarꝺaga til þeſſ at æíra ſkẏllꝺi ballꝺꝛí ellꝺꝛ uatn iarn ok allz konar malmr ſteinar ioꝛðín viðirner ſotternar ꝺẏren ꝼuglarner æitríð oꝛmarner . enn er þetta var goꝛt ok vítað . þa var þat ſkemtan ballꝺꝛſ ok aſanna at hann ſkẏllꝺí ſtanꝺa upp a þingum en aꝺꝛer æser ſkẏllꝺv ſumer ſkiota a hann ſumer hoggva til ſumer beria griotínv . enn hvat ſem að var goꝛt ſakaði hann ekki . ok þottí þetta ǫllum mikill ꝼramí . en er þetta ſa loki lauꝼæẏiar ſon þa likaði honum illa . hann gekk til ꝼenſalar til ꝼriggiar ok bra ser i konv líkí . þa ſpẏ ꝼrigg eꝼ ſv kona viſſi hvat æser heꝼðiz að a þinginv . hon ſagði at aller ſkutu að ballꝺrí ok þat at hann ſakaði ekkí . þa mælti ꝼrigg æigi munu uapn eða viðer granꝺa ballꝺꝛí æiða heꝼi ek ꝼengit aꝼ ǫllum þeim . þa ſpẏ konan . haꝼa aller luter þer æiða unnit at æira ballꝺri þa ſeger ꝼrigg vex viðar teínungr æínn ꝼyrir veſtan valhǫll Sa er kallaðꝛ miſtil teinn . ſa þottí mer ungr at kreꝼia eiðſínſ . þvi næſt hvarꝼ konan bꝛaút . enn loki tok miſtilteín ok ſleit vpp ok gekk til þingſ . enn hǫðꝛ ſtoð utarlega i mannhringinum þviat hann var blinꝺꝛ . þa mælti loki við hann . hvi ſkẏtr þu ekki at ballꝺrí hann ſvaraði þviat ek ſe æigí hvar ballꝺꝛ er ok þat annat at ek em vapn láuſſ . þa mælti loki ɢioꝛ þu þo i liking annarra manna ok veit ballꝺri ſæmð ſem aꝺꝛer menn ek mun uiſa þer til hvar hann ſtenꝺꝛ . ſkiot at honum venꝺi þeſſum . Hǫðꝛ tok miſtilteín ok ſkaut að ballꝺꝛí at til viſan loka . ꝼlaug ſkotið í gegnum hann . ok ꝼell balldr ꝺauðꝛ til iarðar ok heꝼer þat meſt uhapp goꝛt verið með guðum ok monnum . þa er ballꝺꝛ var ꝼallinn þa ꝼelluz ǫllum aſum oꝛðtk ok sua henꝺꝛ at taka til hans ok ſa hverr til annarí ok voro með æinum hug aller til þeſſ er unníð haꝼði verkít . enn æigi mattí heꝼna þar var sua mikill griðaſtaðꝛ . en þa er æserner vitkuðuz þa var þat ꝼẏrſt at gratrinn kom upp sua at æingi mattí oðꝛum ſegia með oꝛðunum ꝼra ſinum harmí . enn oðenn bar þeim mun verſt þenna ſkaða ſem hann kunni meſta ſkẏn hverſu mikil aꝼtaka ok míſſa aſunum var i ꝼraꝼalli ballꝺꝛſ en er guðin vitkuðuz Þa mælti ꝼri ok ſpurði hverr ſa væri með aſum er æignaz villꝺí allar aſter mínar ok hÿlli ok vili hann riða a helveg ok ꝼreiſta eꝼ hann ꝼaí ꝼunꝺit ballꝺꝛ ok bioða heliu utlauſn eꝼ hon vill lata ꝼara ballꝺꝛ hæím i aaſgarð enn ſa er neꝼnꝺꝛ hermoðꝛ enn huatí ſon oðínſ er til þeirar ſenꝺi ꝼarar varð . þa var tekinn ſleipner heſtr oðínſ ok leíꝺꝺꝛ ꝼramm ok ſteig hermoðꝛ a þann hest ok hlæẏptí brott . enn æserner toku lik ballꝺꝛſ ok ꝼluttu til ſioꝼar . hrínghoꝛni het ſkíp ballꝺꝛſ hann var allra ſkipa meſtr . hann víllꝺu guðin ꝼram ſetia ok gera þar a balꝼǫꝛ ballꝺꝛſ enn ſkipit gekk hvergi ꝼramm . þa var ſent í iotun heíma epter gẏgi þeirí er hẏrrokkín er neꝼnꝺ enn er hon kom ok reið vargí ok haꝼði hoggoꝛm at táumum . þa liop hon aꝼ heſtinum . enn oðinn kallaði til berſerkí ꝼioꝛa at giæta heſtzenſ ok ꝼengu þeiꝛ æigi hallꝺit nema þeir ꝼellꝺi hann . þa gekk hẏrrokin a ꝼramſtaꝼn nokkuans ok hratt ꝼram i ꝼẏrſta viðbragðí sua at ellꝺꝛ raut oꝛ hlunnunum . en lonꝺ ǫll ſkulꝼu . þa varð þoꝛr reíðꝛ ok greip hamarenn ok munꝺi þa briota hoꝼut hennar aðꝛ ǫll guðin baðu henne ꝼriðar . þa var boꝛið ut a ſkipit lik ballꝺꝛſ enn er þat ſa kona hans nanna þa ſprakk hon aꝼ harmí ok ꝺo var hon boꝛín a balit ok ſlegi i ellꝺí . þa ſtoð þo at ok vigði balið með miollní enn ꝼyrir ꝼotum honum rann ꝺvergr nokkuʀ ſa er litr neꝼnꝺꝛ . en þorr ſpẏrnꝺí ꝼæti ſinum a hann ok hratt honum i ellꝺinn ok bꝛann hann Aꝺ þerſi bꝛennu ſottí margſkonar þíoð . ꝼẏrſt að ſegia ꝼra oðní at með honum ꝼoꝛ ꝼri ok valkẏriur ok hraꝼnar hans . en ꝼræẏr Ok í kerru með gellti þeim er gullinburſtí heiter eða ſliðꝛugtanní enn heímꝺallr reið heſtí þeim er gulltoppr het enn ꝼræẏia kǫttum ſínum þar kemr ok mikit ꝼolk hrimþuſſa ok bergríſa . oðinn lagði a balið gullríng þann er ꝺꝛaupner heiter . honum ꝼẏlgði ſiðan ſu nattura at hína niunꝺu hueria nott ꝺꝛupu aꝼ honum .uiij. hríngar iaꝼnhǫꝼger . heſtr ballꝺrſ var leiꝺꝺꝛ a balít með ǫllu reiðí . enn þat er at ſegia ꝼra hermoðí at hann reið .ix. nætr ꝺǫkkua ꝺala ok ꝺiupa sua at hann ſa ekkí ꝼẏ enn hann kom til arennar giallar ok reið a giallar bruna hon er þǫkt lẏſi gullí . moðguðꝛ er neꝼnꝺ mær ſu er giæter bruarennar . hon ſpurði hann at naꝼní ok at ætt ok ſagði at hínn ꝼẏa ꝺag riðu um bꝛuna .v. ꝼẏlki ꝺauðꝛa manna enn æigi ꝺẏnr bꝛuen minnr unꝺer æínum þer ok æigi heꝼer þu lit ꝺauðꝛa manna hvi riðꝛ þu her a helveg . hann ſagði ek ſkal riða til heliar at leita ballꝺꝛſ eða hvart heꝼer þu nakkvat ſieð ballꝺꝛ a helvegí . hon ſagði at ballꝺꝛ haꝼí þar riðit um giallar bꝛu enn niðꝛ ok noꝛðꝛ liggr helvegr . þa reið hermoðꝛ þar til er hann kom at helgrinꝺum . þa ſteig hann aꝼ heſtinum ok gẏrði hann faſt ſteig upp ok kæẏrði hann ſpoꝛum enn heſtrinn hliop sua hart ẏꝼer grínꝺína at hann kom hvergi nær . þa reið hann heim til hallarennar ok ſteig aꝼ bakí gekk inn i hǫllína . ſa þar ſitia i onꝺvegi ballꝺꝛ broður ſinn ok ꝺvalðiz hermoðꝛ þar um nottina . at moꝛní beiꝺꝺiz hann aꝼ heliu at ballꝺꝛ ſkẏllꝺi riða heim með honum . ok ſagði hverſu mikill grꜳtr var með aaſum . enn hel ſagði at þat ſkẏllꝺí sua ræẏna hvart ballꝺꝛ var sua aſtſæll ſem ſagt er . Ok eꝼ aller luter i hæímínum kviker ok ꝺauðer grááta hann þa ſkal hann ꝼara til aaſa aptr enn hallꝺaz með helíu eꝼ nokku mæler við eða vill æigi gráta . þa ſtoð hermoðꝛ upp enn ballꝺꝛ leiꝺꝺi hann ut oꝛ hollinni ok tok hrínginn ꝺꝛaupní ok ſenꝺí oðní til mínía . enn nanna ſenꝺi ꝼrigg riptí ok enn ꝼleirí giaꝼer . ꝼullu ꝼingrgull . þa reiꝺ hermoðꝛ aptr leið ſína ok kom i aaſgarð ok ſagði ǫll tiðinꝺi þꜹ er hann haꝼði ſieð eða hæẏrt . Þui næſt ſenꝺo æser um allan erenꝺreka at biðia at ballꝺꝛ væri gratinn oꝛ helíu . en aller gioꝛðu mennerner ok kvikenꝺín ok ioꝛðín ok ſteinarner ok tre ok allr malmr sua ſem þu munt ſieð haꝼa at þesser luter grata þa er þeir koma oꝛ ꝼroſtí í híta . þa er ſenꝺi menn ꝼoꝛu heím ok hoꝼðu vel rekit erenꝺi ſín . ꝼinna þeir i helli nokkurum hvar gẏgr ſat . ſu neꝼnꝺiz þǫkk þeir biðia hana grata ballꝺꝛ oꝛ helíu . hon ſagði sua . enn þeſſ geta menn at þar haꝼi veriꝺ lokí lauꝼæẏíar ſon er ꝼleſt heꝼer illt goꝛt með aaſum . þa mælti Gangleri Allmikklu kom loki a leið er hann olli ꝼẏrſt þvi er ballꝺꝛ var vegínn ok sua því er hann varð æigi læẏſtr ꝼra helíu eða hvart var honum nokkut þeſſa heꝼnt . hꜳr ſagði Gollꝺít var honum þetta sua at hann mun lengí ken̅naz . Þa er guðín voro oꝛðin honum sua reið ſem von var . hliop hann bꝛaut ok ꝼal ſik a ꝼiallí nokkuru gerði þar huſ ok .iiij. ꝺẏ at hann matti ſia oꝛ huſínu i allar ætter . enn opt um ꝺaga bra hann ser i lagſlikí ok ꝼalſt þa þar ſem heiter ꝼranangrſ ꝼoꝛſ hann hugſaðí ꝼyrir ſier hvería vel æser munꝺu til ꝼinna at taka hann i ꝼoꝛſínum . enn er hann ſat i huſínu tok hann língarn ok reið a rækſna sua ſem net er ſiðan goꝛt enn ellꝺꝛ bꝛann ꝼyrir honum . þa ſa hann at æser attu ſkamt til hans ok haꝼði oðinn ſieð oꝛ hliðſkialꝼinni hvar hann var . hann liop þegar ut i na . enn kaſtaði netínu ꝼramm i ellꝺínn . enn er æser koma til þa gekk ſa ꝼẏrſt inn er allra var vitraztr er kuaser er neꝼnꝺꝛ ok er hann ſa a ellꝺinum ꝼolſkann er netið haꝼði bꝛunnít þa ſkilði hann at þat munꝺi viel vera til at taka ꝼiſkana ok ſagði aſunum . þvi næſt toku þeir ok gioꝛðu ser net epter þvi ſem þeir ſa a ꝼǫlſkanum at loki haꝼði goꝛt . ok er buið var netið þa ꝼara æser til Arennar ok kaſta netí i ꝼoꝛſinn . hellt þoꝛr oꝺꝛum netz háálſi enn ǫðꝛum hellꝺu aller æser ok ꝺꝛogu netið . en loki ꝼoꝛ ꝼẏrer ok legz níðꝛ millum ſteína tveggía . ꝺꝛogu þeir netíð ẏꝼer hann ok kenꝺu at kvikt varð ꝼyrir . ok ꝼara í annat ſinn upp til ꝼoꝛſínſ ok kaſta ut netínu ok binꝺa við sua þungt at æigi ſkẏli unꝺer mega ꝼara ꝼerr þa lokí ꝼẏrer netínu . enn er hann ſier at ſkamt var til ſiouar þa læẏpr hann upp ẏꝼer þinulinn ok renner upp í ꝼoꝛſ . nu ſa æſerner hvar hann ꝼoꝛ ꝼara enn upp til ꝼoꝛſínſ ok ſkipta liðinu i tva ſtaði . en þoꝛr ueðꝛ þa epter miðꝛi aanní ok ꝼara sua ut til ſiouar . en er loki ser tva koſtí var þat liꝼſ haſkí at hlaupa a ſioenn en hinn var anna at leita enn ẏꝼer netið ok þat gioꝛði hann hliop ſem ſnaraz ẏꝼer netþinulinn . þo greíp epter honum ok tok um hann ok renꝺí hann i henꝺí honum sua at ſtaðar nam honꝺín við ſpoꝛðinn ok er ꝼẏrer þa ſǫk ſiðan laxinn aptr míoꝛ . Nu var loki tekinn griða lauſſ ok ꝼarið með hann i helli nokkurn . þa toku þeir .iij. hellur ok ſettu a egg ok luſtu rauꝼ a hellunni hverri . þa voro tekner ſẏner loka vali ok nari eða narꝼí bꝛugðu æser vala i vargſlikí ok reiꝼ hann i ſunꝺꝛ narꝼa bꝛoður ſinn . þa toku æser þarma hans ok bunꝺu loka með ẏꝼer þa iij. eɢ . ſtenꝺꝛ æinn unꝺer herðum annaʀ unꝺer lenꝺum . þriði unꝺer kneſbotum . ok urðu þau bonꝺ at iarní . þa tok ſkaði eítroꝛm ok ꝼeſti upp ẏꝼer hann . sua at æitríð ſkẏllꝺí ꝺꝛiupa oꝛ oꝛmínum í anꝺlít honum . enn ſigẏn kona hans ſitr hía honum ok hellꝺꝛ munnlaugu unꝺer æitr ꝺropa . en þa er ꝼull er munnlaugín gengr hon ok ſlær ut æitrinu . enn meðan ꝺꝛẏpr æitrið i anꝺlit honum . þa kippiz hann sua hart við at ioꝛð oll ſkelꝼr þat kalli þer lanꝺ ſkiapta þar liggr hann i bonꝺum til ragna rǫkkrſ . þa mælti Gangleri Hverr tiðinꝺi eru at ſegia um ragna rokkr þeſſ heꝼi ek æigi ꝼẏʀ hæẏrt getíð . har ſagði mikil tiðinꝺi ero þaðan at ſegia ok moꝛg þau hin ꝼẏrſtu at vetr ſa kemr er kallaðꝛ er ꝼimbulvetr . þa ꝺꝛiꝼr ſníoꝛ oꝛ ǫllum ættum ꝼroſt eru þa mikil ok uinꝺar harðer ekki nẏtr ſolar . þeir vetr ꝼara .iij. ſaman ok ekkí ſumar í míllum . enn aðꝛ ganga sua aðꝛer .iij. vetr að þa eru um allan heím oꝛroſtur mikklar þa ꝺꝛepaz bræðꝛ ꝼyrir agirní ſaker ok eingí þẏrmer ꝼǫður eða ſẏní i mannꝺrapum eða ſivía ſlití . sua ſeger i uǫlu ſpa þa verðꝛ þat er mikil tiðinꝺi þikkia at ulꝼrinn glæẏper ſolína ok þikker monnum þat míkit meín . þa tekr anna ulꝼrenn tunglít ok gioꝛer ſa ok mikit ogagn . ſtioꝛnur hverꝼa þa aꝼ himní . þa er ok þat tiðinꝺa at sua ſkelꝼr ioꝛð oll ok biꝛg at uiðer loſna oꝛ ioꝛðu upp en bioꝛgin hrẏnia en ꝼiotrar aller ok bonꝺ brotna ok ſlitna . þa verðꝛ ꝼenriſ ulꝼr lauſſ þa gæẏſiz hauið a lǫnꝺín ꝼyrir því at þa ſnẏz miðgarðz oꝛmr í íotun moð ok ſæker upp a lanꝺit . þa verðꝛ ok þat at naglꝼar loſnar ſkíp þat er sua heiter . þat er goꝛt aꝼ nǫglum ꝺauðꝛa manna ok er þat ꝼyrir þi uarnaðar vert eꝼ maðꝛ ꝺæẏr með oſkoꝛnum nglum at ſa maꝺꝛ æẏkr mikit eꝼní til ſkipſínſ naglꝼarſ er guðin ok menn villꝺu ſæínt a gioꝛt ẏrðí . enn i þeſſum ſioꝼar gang ꝼlẏtr naglꝼar hrẏmr heiter iǫtunn er ſtẏrer naglꝼara enn ꝼenríſ ulꝼr ꝼerr með gapanꝺa munn ok er hinn neðꝛí kioptr a ioꝛðu en hinn eꝼrí við hímín . gapa munꝺí hann mæira eꝼ rum væri til . Ellꝺar brenna oꝛ augum hans ok nǫſum . Miðgarðſ oꝛmr blæſſ sua æítrínu at hann ꝺꝛeiꝼer lopt ǫll ok log Ok er hann allogurligr . ok er hann a aðꝛa hlið ulꝼínum . i þeſſum gnẏ kloꝼnar himinninn ok riða þaðan muſpellz ſẏner . Surtr riðꝛ ꝼẏrſt ok ꝼẏrer honum ok epter ellꝺꝛ brennanꝺí . Sverð hans er gott míǫk aꝼ þvi ſkinn biartara enn aꝼ ſolu . enn er þeir riða biꝼrǫſt þa bꝛotnar hon ſem ꝼẏʀ er ſagt . Muſpellz meger ſækia ꝼramm a þann voll er vigriðꝛ heíter . þar kemr ok ꝼenríſ ulꝼr ok miðgarz .ormr þar er ok þa komínn lok ok hrẏmr ok með honum aller hrimþuſſar enn loka ꝼẏlgia aller heliar ſinnar . enn muſpellz ſẏner haꝼa æiner ser ꝼẏlking ok er ſu biꝛt mig Vollrenn vigriðꝛ er .c. raſta viðꝛ a hvernveg . enn er þeſſi tiðinꝺi verða þa ſtenꝺꝛ upp heimꝺallr ok blæ akaꝼlega i giallar hoꝛn ok vekr upp ǫll guðin ok æiga þau þing ſaman . þa riðꝛ oðenn til mimiſ bꝛunnz ok tekr rað aꝼ mímí ꝼyrir ser ok ſinu liði þa ſkelꝼr aſkr ẏggꝺꝛaſilſ ok eingí lutr er þa otta lauſſ a hímní eða ioꝛðu . ęſerner hervæða ſik ok aller æínheriarner ok ſækia ꝼramm a uǫlluna . riðꝛ ꝼẏrſt oðinn með gullhialm ok ꝼagra bꝛẏníu ok geir ſinn er gungner heiter ſteꝼner hann motí ꝼenríſ ulꝼ . enn þo ꝼramm a aðꝛa hlið honum ok ma hann ekki ꝺuga honum . þviat hann heꝼer ꝼullt ꝼang at beríaz við miðgarðz .orm Fræẏr berſt moti ſurtí ok verðꝛ harðꝛ ſamgangr aðꝛ ꝼræẏr ꝼellr . þat verðꝛ hans baní er hann míſſír þeſſ hinſ goða ſverðz er hann gaꝼ ſkírní þa er ok lauſſ oꝛðinn hunꝺꝛinn garmr er bunꝺinn er ꝼyrir gnípa hellí hann er hið meſta ꝼoꝛat . hann a vig motí tẏ ok verðꝛ hua ǫðꝛum at ſkaða . þo berꝛ banoꝛð aꝼ miðgarðz.ormi ok ſtigr þaðan bꝛott niu ꝼet þa ꝼellr hann ꝺauðꝛ til iarðar ꝼyrir æitrí því er oꝛmrenn bleſ a hann . Ulꝼrenn glæẏper oðin verðꝛ þat hanſ baní . Enn þegar epter ſnẏz ꝼram viða ok ſtigr ǫðꝛum ꝼætí i neðꝛa kípt ulꝼſínſ . a þeim ꝼætí heꝼer hann þann ſko er allan allꝺꝛ heꝼer verið til ſamnat . þat eru bioꝛar þeir er menn ſníða oꝛ ſkom ſínum ꝼyrir tam eða hælí . því ſkal þeim bioꝛum bꝛott kaſta ſa maðꝛ er at því vill hẏggia at koma aſunum at liðí . Annaʀí henꝺi tekr hann enn eꝼra kipt ulꝼſinſ Ok ſunꝺꝛ gín hans ok verðꝛ þat ulꝼſínſ baní . loki a oʀoſto við heimꝺall ok verðꝛ hua annars baní . því næſt ſlẏngr ſurtr ellꝺi ẏꝼer ioꝛðína ok bꝛenner allan heím . sua er ſagt i uǫlu ſpa Her ſeger enn sua þa mælti . Gangleri hvat verðꝛ þa epter er brenꝺꝛ er heimr allr ok ꝺauð ǫll guðín ok aller æínheriar ok allt mannꝼolk ok haꝼi þer aðꝛ ſagt at hverr maðꝛ ſkal liꝼa í nǫkkurum heimí um allar allꝺer . þa ſvaraði þriðí Margar eru þa uiſter goðar ok margar illar bezt er þa at vera a hímní ok allgott er til goðſ ꝺꝛẏkkiar þeim er þat þikker gaman i þeim ſal er bꝛímer heiter . hann ſtenꝺꝛ a okolní Sa er enn goðꝛ ſalr er ſtenꝺꝛ a níða ꝼiǫllum gioꝛr aꝼ rauðu gullí . ſa heiter ſinꝺꝛí I þeſſum ſǫlum ſkolu bẏggva goðer menn ok ſiðlaater . A naſtronꝺum er mikill ſalr ok illr ok hoꝛꝼa noꝛðꝛ ꝺẏ hann er oꝼinn allr oꝛma hrẏggíum enn oꝛma hoꝼut ǫll vitu inn i huſit . ok blaſa æitri sua at epter ſalínum renna æítr áár ok vaða þær áár eiðroꝼar ok moꝛðvargar sua ſem her ſeger . enn i hvergelmi er verſt . þa mælti Gangleri hvart liꝼa nokkur guðin þa eða er þa nokkur ioꝛð eða himínn . Háár ſagði upp skẏtr íoꝛðunni þa oꝛ ſíonum ok græn ok ꝼgr vaxa þa akrar oſaner . viðaʀ ok valí liꝼa sua at æigi heꝼer ſerenn ne logí granꝺat þeim ok bẏggia þeir a iða vellí þar ſem ꝼẏ var aaſgarðꝛ ok þar koma þa syner þóꝛſ moði ok magní ok haꝼa þar miǫllní þvi næſtr kemr þar ballꝺr Ok hǫðꝛ ꝼra heliar ſetiaz þa aller ſamt ok talaz við ok minnaz a runar ſinar Ok ræða um ǫll tiðinꝺí þau er ꝼẏ hoꝼðu verið um miðgarz oꝛm ok um ꝼenriſ ulꝼ . þa ꝼinnaz þar í graſinu gulltoꝼlur þær er æserner hoꝼðu aatt . Sua er ſagt . en þar ſem heiter hoꝺꝺmímíſ hollt læẏnaz menn tveír i ſurta loga er sua heíta liꝼ ok leíꝼþraser ok haꝼa moꝛgínꝺǫggvar ꝼyrir mat enn aꝼ þeſſum monnum kemr sua mikil kẏnſloð at bẏggviz heimr allr . Sua ſem her ſeger . Ok hitt mun þer unꝺarligt þikkia er ſolin heꝼer getið ꝺottur æigi uꝼegrí en hon er ok ꝼerr ſu þa ſtigu moður ſinnar sua ſem her ſeger . en nu eꝼ þu kant lengra ꝼramm at ſpẏria þa veít ek æigi hvaðan þer kemr þat ꝼyrir þvi at eingi mann hæẏrða ek lengra ſegia ꝼramm allꝺar ꝼarít ok niot tu nu ſem þu namt . þvi næſt hæẏrði Gangleri ꝺẏní mikkla hvernveg ꝼra ser ok leit hann ut a hlið ser . ok þa er hann ſiez meirr um . þa ſtenꝺꝛ hann utí a ſlettum vellí . . Gengr hann þa brott leið ſina Ok kemr hæím í ríkí ſitt ok ſeger þau tiðinꝺí er hann heꝼer ſieð eða hæẏrt . ok epter honum ſagði hverr maðꝛ oðꝛum þeſſar ſogur Enn æser ſetiaz þa a tal ok raða raðum ſínum ok mínnaz a þeſſa ꝼraſogn alla er her var ſagt ok geꝼa nǫꝼn þeſſi en ſomu er ááðꝛ eru neꝼnꝺ monnum ok ſtǫðum þeim er þar voꝛu til þe at þa er langar ſtunꝺer liðí at menn ſkẏllꝺu ekki iꝼaz i at aller væri æíner þeir æser er nu var ꝼra ſagt ok þeſſer er þau ſǫmu noꝼn uoro geꝼen . þar var þa þoꝛr kallaðꝛ ok er ſa aſa enn gamli þorr Sa er aku þo ok honum eru kenꝺ þau ſtoꝛvirki er ektoꝛ gioꝛði í troío enn þat hẏggia menn at tẏrker haꝼí ſagt ꝼra ulixes ok haꝼi þeir hann kallat loka þvi at tẏrke voꝛu hanſ ener meſtu uvínír . . Einn maðꝛ er neꝼnꝺꝛ æger eða hler hann bio i æẏju þeirí er nu er kollut hleſæẏ hann er míǫg ꝼiolkunnígꝛ . hann gioꝛði ꝼerð ſína til ááſgarðz enn æser uiſſu ꝼyrir ꝼerð hanſ ok var honum ꝼagnat vel ok þo marger luter gioꝛver með ꝼiolkẏngí ok um kvellꝺit er ꝺꝛekka var ꝼareð þa liet oðinn bera sverðinn i hollina ok voro ſva biꝛt at þar aꝼ lẏſtí ok var ekki haꝼt lioſ annat meðan við ꝺꝛẏkkiu var ſetið . þa gengu æser at gillꝺí ſinu ok ſettuz í hasætí .xij. æser þeir er ꝺomenꝺꝛ ſkẏllꝺu vera voro nemnnꝺer þoꝛr nioꝛðꝛ ꝼræẏr tẏr heimꝺallr bragí viðaʀ valí ullr hæner forsetí Lokí ſlíkt ſama aſẏníur . Frígg ꝼræẏia geꝼion Iþunn Gerðꝛ Sigẏn ꝼulla nanna ęgí þottí gǫꝼuglikt þar um at ſiaz . veggþilí ǫll voro þar tiǫllꝺut með ꝼǫgrum ſkiǫllꝺum . þar var ok aꝼenginn miǫðꝛ ok miok ꝺꝛukkít . Næſtí maðꝛ ægi ſat bragí ok attuz þeir við ꝺꝛẏkkiu ok oꝛða ſkiptí . Sagði bragí ꝼra moꝛgum tiðinꝺum þeim er æser hoꝼðu að haꝼz . hann hoꝼz þa ꝼraſogn at iij. æser ꝼoꝛu heíman . Oðínn ok loki ok hæner ok ꝼoꝛu um ꝼiǫll ok æẏði merkr ok var illt til viſta . enn er þeir koma oꝼan i ꝺal nokkurn ok ſia oxna ꝼlokk . taka æínn uxann ok ſnua til ſæẏðís . enn er þeir hẏggia at ſoðit mun vera þa rauꝼa þeir ſæẏðinn ok var ekki ſoðit ok annat ſinn er þeir riuꝼa ſæẏðínn þa er ſtunꝺ var liðín ok var ekki ſoðit . mæla þeir þa ſín a millí hveriu þetta mun gegna . þa hæẏra þeir mal í eíkína upp ẏꝼer ſik at ſa er þar ſat quaz raða því er ekkí ſoðnaði a ſæẏðínum . þeir litu til ok ſat þar ǫꝛn ok æigi lítíll . þa mælti Ǫrnínn . vilí þer geꝼa mer ꝼẏllí mína aꝼ uxanum . þa mun ſoðna a ſæẏðínum . þeir iata honum ꝼẏlli ſinní aꝼ uxanum . þa lætr hann ſigaz oꝛ trenu ok ſezt a ſeẏðinn ok leggr upp i ꝼẏrſtu lær uxanſ bæðí ok baða bǫguna . þa varð loki reiðꝛ ok greip upp mickla ſtǫng ok reiðer aꝼ ǫllu aꝼlí ok rekr a kroppinn ernínum . Ornínn bregz við hoggit ok ꝼlẏgr upp . þa var ꝼǫſt honꝺín við ſtongína enn anna enꝺer við bak arnarens . Ornínn ꝼlẏgr htt sua at ꝼætr loka taka niðꝛ griot ok urðer ok viðu enn henꝺꝛ hans hẏggr hann at ſlitna muní oꝛ ǫxlum . hann kallar ok biðꝛ allþarꝼlega ǫꝛninn ꝼríðar . enn hann ſeger at lokí ſkal allꝺꝛegí lauſſ verða nema hann veití honum ſvarꝺaga at koma iðunni ut um áſgarð með eplí ſín . enn loki vill þat verðꝛ hann þa lauſſ ok ꝼerr til lagſ manna ſinna ok er æigi at ſinni ſogð ꝼleirí tiðinꝺí um þeira ꝼerð . aðꝛ þeir koma hæim . enn at akveðinni ſteꝼnu tæẏger loki iðunni ut um áſgarð i ſkog nokkurn ok ſeger at hann heꝼer ꝼunꝺit eplí þau er henni mun gripr i þikkía ok bað at hon ſkal haꝼa með ser ſin eplí ok bera ſaman ok hín . þa kemr þar þiaz iotunn i arnar ham ok tekr iðunní ok ꝼlẏgr brott með hana ok i þrẏmheim til huſſ ſínſ . Enn æser urðu illa við hvarꝼ íðunnar ok gioꝛðuz þeir bꝛatt hærer ok gamler þa attu þeir þing . ſpurði hverr annan hvat ſiðarſt viſſi til iðunnar enn þat var ſieð ſiðarſt at hon gekk oꝛ aaſgarðí með loka þa var lokí tekínn ok ꝼærðꝛ a þing ok var honum heítíð bana eða pínſlum . enn er hann varð hræꝺꝺꝛ þa kvaz hann munꝺu ſækia epter iðunní i íǫtun hæíma ok eꝼ ꝼræẏía vill lia honum valſham er hon áá ok er hann ꝼekk valshamínn ꝼlẏgr hann noꝛðꝛ í íotunheíma ok kemr æínn ꝺag til þiaza iǫtunſ var hann roenn a sæ iðunn var æín heíma bra lokí henní i hnotar likí ok haꝼði í klóm ser ok ꝼlẏgr sem meſt . enn er þiaz kom heím ok ſaknar iðunnar tekr hann arnar hamínn ok ꝼlẏgꝛ epter loka ok arnſug í ꝼlugínum . enn er æser ſa at valrenn ꝼlaug með hnotína ok hvar ǫrnínn flaug ganga þeir ut unꝺer aaſgarð ok baru þanníg bẏrðar aꝼ lokar ſpaanum ok þa er ꝼlaug inn um borgína let hann ꝼallaz niðꝛ við borgar vegginn þa ſlogu æserner elldi i lokar ſpanuna enn ǫꝛnínn matti æigi ſtoðva ſik er hann miſtí valſínſ lauſt þa elldínum i ꝼíðꝛí arnarens ok tok þa aꝼ ꝼlugínn þa voro æser nær ok ꝺrapu oꝛnenn þat var þiazí iǫtunn ꝼyrir innan aaſgrinꝺer ok er þat vig allꝼrægt . Enn ſkaði ꝺotter þiaza íotunſ tok hialm ok bꝛẏníu ok oll hervapn ok ꝼerr til aaſgarðz að heꝼna ꝼǫður ſínſ enn æser buðu henne ſætt ok ẏꝼer bætr ok hið ꝼẏrſta at hon ſkal kioſa ser mann aꝼ ááſum ok kioſa at ꝼotum ok ſía ekkí aꝼ ꝼleíra . þa ſa hon æínſ mannz ꝼætr ꝼoꝛkunnar ꝼagra ok mælti . þenna kẏſ ek . ꝼaatt mun liott a ballꝺri en þat var níoꝛðꝛ oꝛ noa tunum þat haꝼðí hon ok i ſættar gioꝛð ſinni at æser ſkẏllꝺu þat gioꝛa er hon hugðí at þeir ſkẏllꝺu æigi mega at hlægia hana . þa gioꝛði loki þat at hann batt um ſkegg geitar nokkurrar ok ǫðꝛum enꝺa um hreðiar ser ok letu þau ẏmſi ꝼyrir ok ſkræktí hvartveggia hatt þa let loki ꝼallaz i kne ſkaðí þa hlo hon . var þa gíꝛ ſætt aꝼ aſanna henꝺí við hana . Sua er ſagt að oðinn gioꝛði þat til um bota við ſkaða at hann tok augu þíaza Ok kaſtaðí upp a himín ok gioꝛði aꝼ ſtioꝛnur .ij. þa mælti æger mikill þikki mer þiazi haꝼva verit ꝼyrir ſier eða hverſkẏnſ var hann . Bragí ſagði Ǫlvallꝺí het ꝼaðer hans ok mki munu þer at þikkía eꝼ ek ſegi þer ꝼra honum . hann var míg gullauðígr . enn er hann ꝺo ok ſẏner hans ſkẏllꝺu ſkipta arví þa hoꝼðu þeir mælíng a gullínu er þeir ſkiptu at hverr ſkẏllꝺí taka munnꝼẏlli ſína ok aller iammargar . Einn þeira var þiazí anna Iðí þriði Gangr enn þat hoꝼum uer nu oꝛðtak með oſſ at kalla gullít munntal þeſſa itna . enn ver ꝼelum í runum eða i ſkallꝺſkap sua at ver kollum þat mal eða oꝛða tal þeſſa iotna . þa mælti æger þat þikki mer vera vel ꝼolgit i runum . Hvaðan aꝼ heꝼer þat haꝼiz ſu iþrott er þer kallit ſkallꝺſkap . Bragi ſagði þat var upphaꝼ til þeſſ at guðin hoꝼðu uſætt við þat ꝼolk er uaner heíta en þeir logðu með ser ꝼrið ſteꝼnu ok ſettu grið a þa lunꝺ at þeir gengu hvarer tveggiu til æínſ kerſ ok ſpẏttu hraka ſínum í . enn að ſkilnaðí þa toku guðín ok villꝺu æigi lata tẏnaz þat griða mark ok ſkopuðu þar aꝼ mann . Sa heiter kvaser hann er sua vitr at eíngi ſpẏʀ hann þeira luta að æigi kann hann oꝛlauſn ok hann ꝼoꝛ víða um heim at kenna monnum ꝼræði . ok þa er hann kom at heimboði til ꝺverga nokkua ꝼialarſ ok galarſ þa kolluðu þeir hann með ser a æínmæli ok ꝺꝛapu hann . letu renna bloð hans í tvau ker ok æínn ketil . Ok heiter ſa oðꝛærer en keren heíta ſon ok boðn þeir blenꝺu hunangi við bloðit ok varð þar aꝼ mioðꝛ ſa er hverr er aꝼ ꝺꝛekkr verðꝛ ſkallꝺ ok ꝼræði maðꝛ . Dvergarner ſogðu ááſum at kuaser heꝼði kaꝼnat í manvítí ꝼyrir því at eingi var þar sua ꝼroðr at ſpẏria kunni hann ꝼroðleikſ . þa buðu þeſſer ꝺvergar til ſin iotní þeim er gillingr het Ok konu hanſ þa buðu ꝺvergarner gillingí at roa a ſio með ser . enn er þeir ꝼoro ꝼẏrer lanꝺ ꝼramm reru dvergarner i boða ok hvelꝼðu ſkípinu . gillíngr var oſẏnꝺꝛ ok tẏnꝺiz hann . en ꝺvergarner rettu ſkipit Ok reru til lanꝺz þeir ſogðu konu hans þenna atburð . en hon kunni illa ok gret htt . þa ſpurði ꝼiala hana eꝼ henni munꝺí huglettara eꝼ hon ſæí ut a ſioenn þar er hann haꝼði tẏnz . en hon villꝺí þat . þa mælti . hon við Galar broður ſinn at hann ſkal ꝼara upp ẏꝼer ꝺẏrnar er hon gengi ut ok lata kvernſteín í hoꝼut henní ok talði ser leiðaz op hennar ok sua gioꝛði hann . Þa er þetta ſpurðí ſuttungr itunn ſon gíllíngſ ꝼerr hann til ok tok . ꝺvergana ok ꝼlẏtr a ſę ut ok ſetr þa í ꝼlæðar ſker . þeir biðia ſuttung ser liꝼſ griða ok bíoða honum til ſættar i ꝼoður giollꝺ míǫðinn ꝺẏra ok þat verðꝛ at ſætt með þeim . ꝼlẏtr ſuttungꝛ mioðinn heím ok hirðer þar ſem heita hnítbiǫꝛg ſetr þar til giæzlu ꝺottur ſina gunnloðu aꝼ þeſſu kǫllum ver ſkallꝺſkap kvaſiſ bloð eða ꝺverga ꝺꝛekku eða ꝼẏllí . eða nakkvarſkonar lǫg oðreriſ eða boðnar eða ſonar eða ꝼarſkoſtr ꝺverga ꝼyrir þvi at miǫðꝛ ꝼlutti þeim ꝼiꝛlauſn oꝛ ſkerínu . eða ſuttunga miǫð eða hnítbiarga lg . þa mælti . æger Mẏrkt þikkí mer þat mællt at kalla ſkallꝺ ſkap með þeſſum heitum . enn hvernveg komuz þer æser at ſuttungs míðí . Bragi ſagði Sia ſaga er til þeſſ at oðinn ꝼoꝛ heíman ok kom þar . er þrælar níu ſlogu hæẏ . hann ſpẏ eꝼ þeir vili at hann bꝛẏní lia þeira . þeir iata þí . þa tekr hann hæín aꝼ bellti ser ok brẏnꝺí líana . en þeim þottí bita líarner mikklu betr ok ꝼǫluðu heínína . enn hann mat sua at ſa er kaupa villꝺí ſkẏllꝺi geꝼa við hóꝼ . enn aller qvaðuz vilía ok baðu hann ser ſelía . enn hann kaſtaði hæinínni i lopt upp . enn er aller uillꝺu henꝺa . þa ſkiptuz þeir sua víð at hverr bra lianum a hꜳlſ oðꝛum . oðinn ſettí til nꜳttſtaðar at iotunſ þe er baugi er neꝼnðꝛ broðer ſuttungſ Baugi kallaði illt ꝼiarhallꝺ ſítt . ok ſagði at þrælar hans .ix. hoꝼðu ꝺrepiz en talðiz æigi vita ser ván verkmanna . enn oðinn neꝼnꝺíz ꝼyrir honum bǫlverkr hann bauð at taka upp níu manna verk ꝼyrir bauga enn mælti til æinn ꝺꝛẏkk aꝼ ſuttunga miðí . baugi kvez einſkíſ rað æíga aꝼ míðínum . Sagði at ſuttungr villꝺí æinn haꝼa . enn ꝼara kvez hann munꝺu með bolverki ok ꝼreiſta eꝼ þeir ꝼengí míǫðinn . bǫlverkr uann um ſumaret níu manna verk . enn at vetrí beiꝺꝺi hann bauga leigu ſinnar . þa ꝼara þeir baðer til ſuttungſ ſeger baugi broður ſinum kaup þeira bǫlverkſ enn ſuttungr ſẏniar þverlega hvers ꝺropa aꝼ míðínum . þa mælti bolverkr til bauga at þeir ſkulu ꝼreiſta vela nokkurra eꝼ þeir megi na míðínum . enn baugi lætr þat vel vera . þa ꝺꝛegr Bǫlverkr ꝼramm naꝼar þann er ratí heiter . ok mæler at baugí ſkal boꝛa bergít eꝼ naꝼarrenn bitr . hann gioꝛer sua . þa ſeger baugí at gegnum er boꝛat bergít . enn bǫlverkr blæſſ í naꝼarſ rauꝼína ok hríota ut ſpænerner moti honum . þa ꝼann hann at baugí villꝺí ſvikia hann . ok bað boꝛa i gegnum bergít baugi boꝛaði enn . bǫlverkr blæ annat ſinn þa ꝼuku inn ſpænerner . þa bꝛaz bǫlverkr i oꝛmſliki . ok ſkreið i naꝼarſ rauꝼína . enn baugí ſtakk epter honum naꝼrínum ok miſti hans . ꝼoꝛ bolverkr þar til ſem gunnloð var ok lia henni .iij. nætr . ok þa loꝼaði hon honum at ꝺꝛekka aꝼ miðínum .iij. ꝺꝛẏkkí . i enum ꝼẏrſta ꝺrẏkk ꝺꝛakk hann allt oꝛ oðꝛerí enn i ǫðꝛum oꝛ boðn i enum þriðia ꝺꝛẏkk oꝛ ſon ok haꝼði hann þa allan míǫðinn . þa bꝛaz hann i arnar ham ok ꝼlaug ſem akaꝼlegaz . en er þiazi ſa ꝼlug arnarens tok hann ser arnar ham ok ꝼlaug epter honum . enn er æser ſa hvar oðinn ꝼláug þa ſettu þeir ut i garðinn ker ſin en er oðinn kom inn um aaſgarða ſpẏttí hann upp míðínum i kerín . enn honum var þa ſua nær komíð at ſuttungr munꝺi na honum at hann ſenꝺi aptr ſuman míǫðínn ok var þeſſ ekki giætt haꝼði þat hverr er villꝺí ok kollum ver þat ſkallꝺꝼíꝼla lut . enn ſuttunga miǫð gaꝼ oðenn aſunum ok þeim monnum er ẏrkia kunnu . þvi kollum ver ſkallꝺſkapínn ꝼeng oðinſ Ok ꝼunꝺ . ꝺꝛẏkk hans ok gíǫꝼ ok ꝺꝛẏkk aſanna . þa mælti æger hverſu a marga lunꝺ bꝛæẏti þer oꝛðtokum ſkallꝺſkapar eða hverſu mǫꝛg eru kẏn ſkallꝺſkaparenſ . Þa mælti bragí Tvenn eru kẏn þau er gꝛeína ſkap allan . Æger ſpẏ . hverr tvau . Bragí ſagði mal ok hætter . hvert maltak er haꝼt til ſkallſkapar . Þrenn er gꝛeín ſkallꝺſkapar mꜳlſ . Hverr . Su at neꝼna hvern lut ſem heiter . ǫnnur grein er ſu er heiter ꝼoꝛ noꝼn . en þriðia malſgꝛeín er ſu er kolluð er kenning . ok er ſu gꝛein sua ſett at ver kollum oðin eða þoꝛ eða tẏ eða æinn hvern aꝼ aaſum eða aalꝼum . þa tekr ek með hæití aꝼ æígn annaſ aſſínſ eða get ek hans verka nokkuʀa . þa æignaz hann naꝼnít en æigi hinn er neꝼnꝺꝛ var . sua ſem her er ver kollum ſigtẏ eða hanga tẏ . ꝼarma tẏ . þat er þar oðinſ heití ok kollum ver þat kent heítí Sua ok at kalla reiðar tẏ . Enn þetta er nu at ſegia ungum ſkallꝺum þeim er gírnaz at nema mꜳl ſkallꝺſkapar ok hæẏía ser oꝛðꝼiolða með ꝼoꝛnum hæítum eða girnaz þeir at kunna ſkilia þat ſem hulit er kveðit þa ſkílí hann þeſſa bok til ꝼroðleíkſ ok ſkemtanar . en ekki er at glæẏma eða uſanna sua þeſſar þeſſar ꝼraſagner at taka oꝛ ſkallꝺſkapnum ꝼoꝛnar kenningar þær er hoꝼut ſkaallꝺín haꝼa ſier lika láátið . enn æigi ſkulu kriſtner menn trua a heiðín guð . ok æigi a ſannínꝺí þeſſa ſagna annan veg enn sua ſem her ꝼínnz i upp haꝼí bokar er ſagt er ꝼra atburðum þeim er mannꝼolkit villtiz ꝼra rettrí tru . Ok þa næſt ꝼra tẏrkium hvernveg aſia menn þeir er æſer eru kallaðer ꝼǫlſuðu ꝼra ſagner ꝼra þeim tiðínꝺum er gioꝛðuz i troiu til þeſſ at lanꝺꝼolkit ſkẏllꝺi trua þa guð vera . Priamuſ konungr i troio var hoꝼðingi ẏꝼer ollum her tẏrkia ok hans ſẏner voro tignazter aꝼ ollum her hans . Sa enn agiætí er æser kolluðu bꝛimíſ eða bioꝛſal þat var holl priamus konungſ . enn þat er þeir gioꝛa langa ꝼra ſogn aꝼ ragna rǫkk þat er troio manna oꝛrosta . þar sua ſagt at ꜹkuþoꝛr egnꝺi uxa hoꝼði ok ꝺꝛo at boꝛði miðgarz orm . enn oꝛmrenn hialp sua liꝼínu at hann ſǫktíz i haꝼit epter þeim ꝺæmum er þetta ſagt er ektoꝛ ꝺrap volocronte agiætan kappa at aſianꝺa enum mikkla akille ok tæẏgði hann sua at ser með hoꝼði en ꝺꝛeꝼna þeſſ er þeir ioꝼnuðu til uxanſ þeſſ er aku þoꝛr bꝛaut hoꝼuðit enn er akillaſ var ꝺreginn i þetta uꝼæri með ſínu kappí þa var honum ſu æín liꝼſ hialpín at ꝼlẏia unꝺan banvænu hǫggí ektoꝛíſ ok þo ſꜳ Sua er ok ſagt at ektoꝛ ſotti sua akaꝼlega oꝛroſtuna ok sua mikkler voro oꝼrhugar hans at hann ſa Akilles at eingi lutr var ſterkr at ſtanꝺaz męttí ꝼyrir honum . enn er hann miſti akillíſ ok hann var ꝼlẏiðꝛ þa ſevaði hann reíðína sua at hann ꝺꝛap þann kappa er roꝺuus het . Sua ſogðu æser at þa ꜹku þo miſtí oꝛmſínſ þa ꝺꝛap hann ẏmí iotun . en við ragna rǫkk kom miðgarðz oꝛmr vaveiꝼlega ok bleſ a hann æitrí ok hio hann til bana . en æigi nentu æser at ſegia sua at ǫku þo heꝼði sua latiz at æinn ſtigí ẏꝼer æínn hann . þoat sua heꝼði verit . en mei hrǫpuðu þeir ꝼraſognínní enn ſatt var er þeir ſogðu að miðgarðz oꝛmr ꝼengí þar bana . en þat ꝼærðu þeir til þoat akilleſ bærí banoꝛð aꝼ ektoꝛe þa la hann ꝺauðꝛ á ſama velli aꝼ þeim ſokum . þat gerðu þeiꝛ alexanꝺer þann Alexanꝺer kalla ęser ala þat ſegia þeiꝛ at hann heꝼnꝺi bꝛoðuʀ ſinſ . ok hann liꝼðí þa er ll guðin voro ꝺauð . ok ſloknaðꝛ uáʀ ellꝺꝛín ſa er bꝛenꝺꝛ var aſgarðꝛ ok allaʀ eígner guðanna . en pirrus honum ioꝼnuðu þeiꝛ til ꝼenriſ úlꝼs . hann ꝺꝛap oðin en pirruſ mátti uárgꝛ heíta at þeiꝛa trú því at eigi þẏrmði hann gꝛiða ſtoðunum er hann ꝺꝛap konunginn i hoꝼinu ꝼyrir ſtalla þoꝛſ þat kalla þeir ſurta loga er troia brann . enn moði ok magní ſẏner aku þoꝛſ komu at kreꝼia lanꝺa ala eða viðar hann er eneaſ hann kom brott aꝼ troío ok uann ſiðan ſtoꝛverk . Sua er ok ſagt at ſẏner ektoꝛiſ komu til ꝼrigia ok ſettuz ſialꝼer i þat riki enn raku brott elenum . Nu ſkal lꜳta hæẏra ꝺæmí til hvernveg hoꝼuð ſkallꝺín haꝼa lꜳtið ser lika at ẏrkia epter þeſſum heitum ok kenningum Sua ſem ſeger arnoꝛ at hann heti allꝼǫðꝛ her kallar hann ſkallꝺſkapinn hroſta bꝛím allꝼǫðꝛ Havarðꝛ kvað sua . Sua kvað víga glumr Sua kvað reꝼr sua qvað æẏvinꝺꝛ . sua qvað Glumr . sua qvað æẏvinꝺꝛ enn . Sua qvað ulꝼr sua qvað þioðolꝼr . sua kvað hallꝼroðꝛ . her er þeſſ ꝺæmí at ioꝛð er kǫllut kona oðinſ i ſkallꝺſkap . sua er her ſagt at æẏvindr kvað . Sua kvað koꝛmakr . sua qvað ſteinþo . Sua qvað ulꝼr sua qvað Egill . her er hann kallaðꝛ guð iarðar Ok mimíſ vínr ok ulꝼſ bagí . sua qvað ʀeꝼr . sua ſem qvað Einarr . Sua qvað Ulꝼr sua er ſagt i æirikſ malum . þa qvað koꝛmakr . sua qvað þoꝛalꝼr sua qvað æẏvínꝺꝛ . sua kvað bragí sua qvað æína . Sua qvað þoꝛvarallꝺꝛ Her ſkal   ſkallꝺín haꝼa kent ſkallꝺſkapinn epter þerſum heítum er aðꝛ eru rítuð sua ſem er at kalla qvaſis ꝺꝛæẏra ok ꝺverga ſkip . ꝺverga mioð . iotna míǫð . Suttunga míǫð . oðinſ míǫð . aſa mioð ꝼǫður giollꝺ iǫtna . Lgr oðreriſ ok boðnar ok ſonar Logr hnítbiarga Fengꝛ ok ꝼunꝺꝛ ok ꝼarmr ok gioꝼ oðínſ sua ſem her er kveðit er oꝛtí æína ok ſem kvað enn Einarr sua ſem qvað Ormr ok ſem reꝼr qvað ok ſem qvað egill ok ſem qvað Glumr ok ſem qvað æẏvínꝺr . sua ſem qvað æina . ok enn . ok ſem qvað æẏliꝼr sua ſem qvað volu ſteinn . Sua qvað Ormr Sem qvað ulꝼr Skallꝺſkapr er kallaðꝛ ſiar eða logr ꝺverganna ꝼyrir því at kvaſiſ bloꝺ var logr oðræríſ aðꝛ míǫðꝛinn verí giꝛr ok þar gioꝛðiz hann i katlenum ok er hann kallaðꝛ ꝼyrir því hverlǫgr oðinſ ſem æẏvinꝺr ok ꝼẏ var ritað . enn er kallaðꝛ ſkallꝺſkaprínn ꝼar eða lið ꝺverganna . Lið heíter ǫl en lið heiter ſkip . sua er tekit til ꝺæma að ſkallꝺſkapr er kallaðꝛ ꝼẏrer þvi ſkíp ꝺverga ſua ſem her . Hvernveg ſkal kenna þoꝛ . Sua at kalla hann ſon oðinſ ok iarðar . ꝼaðer magna ok moða ok þruðar verr siꝼiar ſtiup ꝼaðer ullar ſtẏrer ok æiganꝺí miǫllníſ ok megin giarða . bilſkirniſ verianꝺí ꜳſgarðz miðgarðz ꝺolgr ok baní iǫtna . ok trǫllkuenna . Veganꝺí hrungníſ Geirraðar þrívallꝺa Drottinn þíalva ok rǫſku ꝺolgr miðgarðz oꝛmſ . ꝼoſtri vingníſ ok hloꝛu sua qvað bragi ſkaallꝺ . sua qvað ǫlꝼer . Sua qvað æẏliꝼr ok ſem qvað æẏſteinn enn qvað æẏſteinn . ok enn . sua qvað bragí . sua qvað Gamli . sua qvað þoꝛbioꝛn . sua qvað bragí . enn qvað bragí . sua kvað Eiliꝼr . sua qvað bꝛagí . sua qvað ulꝼr . ok enn . her er hann kallaꝺꝛ iotunn vimrar vaðſ . a heiter vimur er þoꝛr oð þa er hann ſottí til geirraðar garða . sua qvað vetr liði ſkallꝺ . sua qvað þoꝛbioꝛn . Hvernveg ſkal kenna ballꝺꝛ sua at kalla hann ſon oðinſ ok ꝼriggiar ver nonnu ꝼaðer ꝼoꝛſeta æiganꝺi hringhoꝛna ok ꝺꝛaupniſ ꝺolgr haðar heliar ſinní . grata guð Ulꝼr heꝼer kveðit epter ſogu ballꝺꝛſ langt ſkeið i huſ ꝺꝛapu ok ritað er ꜳðꝛ ꝺæmi til þeſſ er ballꝺꝛ er ſua kenꝺꝛ . Hvern veg ſkal kenna nioꝛð sua at kalla hann vanga guð eða vana nið eða van ok ꝼoður ꝼræẏſ ok ꝼræẏíu ꝼegíaꝼa guð sua ſeger þoꝛðꝛ her getr þeſſ er ſkaði gekk ꝼra nirði ſem ꝼẏ er ritað . Hvernveg ſkal kenna ꝼreẏ sua at kalla hann ſon niarðar broður ꝼræẏiu ok enn vana guð ok vana nið ok vanr ok aarguð ok ꝼegiaꝼa sua qvað egill hann er kallaðꝛ belia ꝺolgr sua ſem qvað æẏvindr hann er æiganꝺi ſkiðblaꝺníſ ok galltarens gullinbuſta sua ſem her er ſagt . sua ſeger ulꝼr hann heiter ok ſliðꝛugtanní . Hvern veg ſkal heimꝺall kenna sua at . kalla hann ſon níu mæðꝛa eða voꝛð guða sua ſem ꝼẏʀ er ritað . eða hvita aſ loka ꝺolg menſæker ꝼræẏio heimꝺallar Sua er ſagt að hann var loſtínn mannz hoꝼði i gegnum . enn þat er kveðit i heimꝺallar ok er ſiðan kallað hoꝼuð miǫtuðꝛ hæimꝺallar . ſverð heiter mannz miotuðꝛ heimꝺallr er æiganꝺí gulltopſ hann er ok til ſæker vaga ok ſinga þa ꝺeillꝺi hann við loka um bꝛiſinga men hann heiter ok vínꝺler Ulꝼr qvað i huſ ꝺꝛapu langa ſtunꝺ epter þeiꝛi ſǫgu ok er þeſſ þar getiꝺ at þeiꝛ voro þar i ſela likium . Hvernveg ſkal kenna tẏ sua at kalla hann æinhenꝺa as ok ulꝼſ ꝼoſtra . viga guð . ſon oðinſ . Hvernveg ſkal kenna braga sua at kalla hann iðunnar ver ꝼrumſmið bragar ok in ſiðſkeggia aſ . aꝼ hans naꝼní er ſa kallaðꝛ ſkeggbꝛagí er mikit ſkegg heꝼer . Hvern veg ſkal kenna viðar hann ma kalla hinn þogla aaſ æiganꝺa iarnſkoſ ok bana ok ꝺolg ꝼenrís ulꝼſ . heꝼní aſ guðanna bẏggvi aſ ꝼoður toꝼta ok ſon oðins broꝺur aſanna . Hvernveg ſkal kena vala sua at kalla hann ſon oðinſ ok rinꝺar ſtiupſon . ꝼriggiar bꝛoðu aſanna . heꝼní aſ ballꝺꝛſ ꝺolg haðar ok bana hans bẏggvanꝺa ꝼǫður tuna . Hverſu ſkal hǫð kenna sua at kalla hann blinꝺa aſ ballꝺꝛſ bana . ſkiotanꝺa miſtilteínſ . ſon oðinſ heliar ſinna . vala ꝺolg . Hvern veger ſkal kenna ull sua at kalla hann ſon ſiꝼiar ſtiupſon þoꝛſ Ǫnꝺur aſ boga aſ veiðí aaſ ſkiallꝺar aſ . Hvern veg ſkal kenna hæní sua at kalla hann ſeſſa eða ſinna eða mala oðinſ ok en ſkiota aſ ok hinn langa ꝼot ok aurkonung . Hverſu ſkal kenna loka sua at kalla ſon ꝼarbauta ok lauꝼæẏiar ok nꜳlar broður bẏleiſtz ok helblinꝺa ꝼoður vanarganꝺz þat er ꝼenreſ ulꝼſ ok iǫꝛmunganꝺz þat miðgarðzoꝛmſ ok heliar ok nara ok ala ꝼrænꝺa ok ꝼǫður broður ſinna ok ſeſſa oðínſ ok aſa heimſækí ok kiſtu ſkruð geirraðar þíoꝼr iotna haꝼrſ ok bꝛiſinga menſ ok iðunnar epla ſleipniſ ꝼrenꝺa . verʀ ſigẏníar goða ꝺolgr . hꜳrſkaði ſiꝼiar bolꝼa ſmíðꝛ en ſlægi aaſſ rægianꝺi ok velanꝺi guðanna . Raaðbaní ballꝺꝛſ en bunꝺni ááſ . þræ tu ꝺolgr heimꝺalar ok ſkaða Sua ſeger ulꝼr her er þess getið at hæímꝺallr er níu mæðꝛa ſonr . Nu ſkal enn ſegia ꝺæmi aꝼ hveriu þær kenningar eru er nu voro ritaðar ok aðꝛ voro æigi ꝺæmí til ſogð . Sua ſem bragi ſagði ęgí at þoꝛr var ꝼarenn i auſtr vega at beria trǫll . enn oðinn reið ſleipní i iotun heima ok kom til þeſſ iotunſ er hrungner het þa ſpẏʀ hrungner hvat manna ſa er með gullhialminn er riðꝛ lopt ok lg ok ſeger at hann a ꝼurðu goðan heſt . oðinn ſeger at þar vill hann veria ꝼẏrer hoꝼði ſinu at æingí heſtr ſkal vera iamgoðꝛ i iotunheímum hrungner ſeger at ſa er goðꝛ heſtr . enn haꝼa liez hann munꝺu mícklu ſtoꝛꝼetara heſt ſa heiter gullꝼaxí Rungner varð reiðꝛ ok læẏpꝛ upp a heſt ſínn ok læẏper epter honum ok hẏggr at launa honum oꝼr mæli . oðinn læẏper sua mikit at hann var a oðꝛu leití ꝼẏrer . enn hrungner haꝼði sua mikinn iotun moð at hann ꝼann æigi ꝼẏʀ enn hann þæẏtti inn um aaſgrinꝺer ok er hann kom at hallar ꝺẏrum buðu æser honum til ꝺꝛẏkkiu . hann gekk i hollina ok bað ꝼa ser að ꝺꝛekka voro þa teknar þær ſkaler er þoꝛr var vanr at ꝺꝛekka aꝼ Ok ſnerti hann oꝛ hverri . enn er hann gioꝛðiz ꝺꝛukkinn þa ſkoꝛti æigi ſtoꝛ oꝛð . hann liez ſkẏllꝺu upp ualhǫll ok ꝼæra i íǫtun heíma enn ſǫkkva aſgarði enn ꝺꝛepa guð ǫll nema ꝼræiu Ok ſiꝼ vill hann heím haꝼa með ser ok ꝼræẏia æín þoꝛer þa at ſkenkia honum ok ꝺꝛekka liez hann munꝺu allt aaſa ǫl . enn er ꜳſum leiðiz oꝼr ẏrði hans þa neꝼna þeir þoꝛ þvi næſt kom þoʀ i hǫllina ok haꝼði a loptí hamarenn ok var all reíðꝛ ok ſpẏ hverr þi ræðꝛ er iotnar hunꝺuiser ſkulu þar ꝺꝛekka eða hverr hrungní ſellꝺi grið at vera i valhǫll eða hvi ꝼræẏia ſkal ſkenkía honum ſem at gillꝺí ꜳſa . þa ſagði hrungner ok ser æigi vinar augum til þoꝛſ ſagði at oðinn bꜹð honum til ꝺꝛẏkkiu ok hann var a hans griðum . þoꝛr ſagði at þeſſ boðſ ſkal hrungner iðꝛaz aðꝛ hann kemr ut . Hrungner sagði at aaſa er þat litill ꝼramí at ꝺꝛepa hann vapnlꜹſan hítt er meiri hugraun eꝼ hann þoꝛer at beriaz við hann at lanꝺa mærí a griotuna goꝛðum ok heꝼer þat verit mikit ꝼolſku verk ſagði hann er ek let epter heima ſkiollꝺ minn Ok heín . enn eꝼ heꝼða her vapnin þa ſkẏllꝺu við nu ræẏna holmgonguna enn að oðꝛum koſtí legg ek þer við niðíngſſkap eꝼ þu vill ꝺꝛepa mik vapnlauſan . þoꝛr vill ꝼyrir engan mun bila at koma til æinvigiſ er honum var holmr ſkoꝛaðꝛ þviat æingi haꝼði þat ꝼẏ við hann goꝛt . ꝼoꝛ hrungner þa brott leið ſína ok hlæẏpði akaꝼlega þar til er hann kom i iǫtun heima ok var hans ꝼerð allꝼræg með itnum ok þat at ſteꝼnu lag var komit a með þeim þoꝛ þottuz iotnar haꝼa mikit i abẏrgð hva ſigr ꝼengí . þeim var illz von aꝼ þoꝛ er rungner leti ꝼyrir honum þviat hann var þeira ſterkaztr þa gíoꝛðu iotnar mann a griotuna gaꝛða aꝼ leírí ok var hann níu raſta hꜳr en þriggía bꝛeiðꝛ unꝺer honꝺ enn ekkí ꝼengu þeir hiarta sua mikit at honum ſomði ꝼẏʀ enn þeiꝛ toku oꝛ meri nokkuʀi ok varð honum þat æigi ſtǫðugt þa er þo kom . hrungner aattí hiarta þat er ꝼrægt er aꝼ hoꝛðum ſteiní ok tinꝺott með þꝛímr hoꝛnum sua ſem ſiðan er goꝛt riſtu bꝛagð þat er hrungniſ hiarta heiter . aꝼ ſteiní var ok hoꝼuð hans . ſkiollꝺꝛ hans var ok ſteínn viðꝛ ok þẏkkr ok haꝼði hann ſkiollꝺinn ꝼyrir ser er hann beið þoꝛſ enn heín haꝼði hann ꝼẏrer vapn Ok reiꝺꝺí um ǫxl ok var ekki ꝺælligr a aðꝛa hlið honum ſtoð leír iǫtunninn er neꝼnꝺꝛ er mokkurkalꝼí ok var hann allræꝺꝺꝛ . sua er ſagt at hann meíg er hann ſa þoꝛ þoʀ ꝼoꝛ til holmſteꝼnu ok með honum þialví þa rann þialꝼi ꝼram at þar er hrungner ſtoð ok mælti til hans þu ſtenꝺꝛ ovarlega iǫtunn heꝼer ſkiollꝺinn ꝼyrir þer en þoʀ heꝼer ſieð þik ok ꝼerr hann hið neðꝛa í iǫꝛðu ok mun hann koma neðan at þer . þa ſkaut hrungner ſkillꝺinum unꝺer ꝼætr ser ok ſtoð a . enn tvihenꝺí heinína . þui næſt ſa hann ellꝺingarnar ok hæẏrði þrumur ſtoꝛar . Sa hann þa þoꝛ i aſmoði . ꝼoꝛ hann akaꝼlega ok reiꝺꝺí hamarenn ok kaſtaði um langa leið at hrungní Hrungner ꝼærer upp heinína baðum hǫnꝺum kaſtar i mot mæter hon hamrenum a ꝼlugi ok brotnar ſunꝺꝛ heinín ꝼellr annaʀ lutr a ioꝛð ok eru þar aꝼ oꝛðin ǫll hæinberg . annaʀ lutr braſt i hoꝼði þoꝛ sua at hann ꝼell ꝼramm a ioꝛð . enn hamarenn miollner kom i mítt hꝼuð hrungní ok lamði hauſinn i ſma mola ok ꝼell hann ꝼramm ẏꝼer þoꝛ sua at ꝼætr hans lagu a halſi hans . enn þialví va at mǫkkurkalꝼa ok ꝼell hann við litinn oꝛðztír . þa gekk þialꝼi til þoꝛſ ok villꝺi taka ꝼot hrungniſ aꝼ honum ok ꝼekk hvergi hrærðan . þa gengu til æser aller er þeir ſpurðu at þoꝛr var ꝼallinn ok ſkẏllꝺu taka ꝼotinn aꝼ haalſi honum ok ꝼengu hvergi komít . þa kom til magní ſon þoꝛſ ok iarnſoxo hann var þa þrínættr hann kaſtaði ꝼæti hrungníſ aꝼ þoꝛ ok mælti . Se þar liotan harm ꝼaðer er ek kom sua ſið . ek hẏgg at iotun þenna munꝺa ek haꝼa loſtið i hel með hneꝼa minum eꝼ ek heꝼða ꝼunꝺit hann . þa ſtoð þo upp ok ꝼagnaði vel ſẏni ſinum ok ſagði at hann munꝺi verða mikill ꝼyrir ser ok vil ek ſagðí hann geꝼa þer heſtinn gullꝼaxa er hrugner haꝼði aatt . þa mælti oðinn ok ſagði at þoʀ gioꝛði rangt er hann gaꝼ þann hinn goða heſt gẏgiar ſẏni enn æigi ſẏni ſinum þoꝛr ꝼoꝛ heim til þꝛuðvanga ok ſtoð heinin i hoꝼðí honum . þa kom til volva ſu er groa kona ǫꝛvanꝺilſ hinſ ꝼrækna . hon gol gallꝺra ſina ẏꝼer þoꝛ til þeſſ er heinín loſnaði . enn er þoꝛr ꝼann þat ok þotti von at bꝛott munꝺi na heíninni þa villꝺi hann launa gro lækningína ok gioꝛa hana ꝼegna ſagði henni þau tiðinꝺi at hann haꝼði vaðit noꝛðan ẏꝼer elí vaga ok haꝼði boꝛið í íarn meíſ a bakí ser ǫꝛvanꝺil noꝛðan oꝛ iǫtun heimum ok þat til íartegna at æín ta hans haꝼði ſtaðit oꝛ iarnmeiſinum ok var ſu ꝼreren sua at þoꝛr braut aꝼ ok kaſtaði upp a hímín ok gioꝛði ſtioꝛnu aꝼ þa er nu heiter ǫꝛvanꝺilſ ta þoꝛr ſagði at æíngi munꝺi langt til at ǫꝛvanꝺill munꝺí heím koma . en groa varð sua ꝼegín at hon munꝺí enga gallꝺꝛa ok varð heininn æigi lauſarí ok ſtenꝺꝛ enn i hoꝼði þoꝛ epter þeſſi ſǫgu heꝼer oꝛt þioðolꝼr i hauſtlong . sua ſeger þar . þa mælti æger mikill þotti mer hrungner ꝼyrir ser . Van þo meira þrekverkí þa er hann aatti við troll . þa ſagði Bragí Mikillar ꝼraſagnar er vert þat er þoʀ ꝼoꝛ til geirraðar garða . þa haꝼði hann æigi hamarenn miǫllní ne megin giarðar eðꝛ iarngreipr ok olli þvi lokí hann ꝼoꝛ með honum þviat loka haꝼði þat hent þa er ꝼlaug æitt ſinn at ſkemta ser með valſham ꝼriggiar at hann ꝼlaug ꝼyrir ꝼoꝛvitni ſaker i gæirraðar garða ok ſa þar hll ok ſettiz ok ſa inn um glugg en geirroðꝛ leit motí honum ok mælti at taka ſkẏllꝺí ꝼuglinn ok ꝼæra honum . enn ſenꝺí maðꝛ komz nauðulega a hallar uegginn sua var hann haar . þat þottí loka gott er hann ſotti erꝼiðlega til hans ok ætlaði honum honum ſtunꝺ at ꝼliuga æigi ꝼẏʀ upp enn hann heꝼði ꝼariꝺ allt toꝛleiðit . enn er maðꝛinn ſotti at honum þa beiner hann ꝼluginn ok ſpẏrner við ꝼaſt ok eru þa ꝼætner ꝼaſter . var loki tekinn þar hondum ok ꝼærꝺꝛ geírroði iotni . enn er hann ſa augu hans þa grunaði hann at maðr munꝺi vera ok bað hann ſvara . enn loki þagði . þa læſti geirroðꝛ loka i kiſtu ok ſvellti hann þar þria manaði ok þa er hann tok ok beiꝺꝺi hann oꝛða . þa ſagði hann hverr hann var ok til ꝼioꝛlauſnar vann hann geirroði þeſſ eiða at hann ſkẏllꝺí koma þoꝛ i geirraðar garða sua at hann heꝼði hvarki hamar ne megingiarðar . Þoꝛr kom til giſtingar til gẏgiar þeirar er gríðꝛ er kolluð hon var moðer viðarſ hinſ þgla . hon ſagði þoꝛ ſat ꝼra geirrǫði at hann var iotunn hunꝺviſſ ok illr viðꝛæignar hon leði honum megín giarða ok iarngreipa er hon aattí ok ſtaꝼ ſinn er heiter griðar volr Þa ꝼor þo til ꜳr þeirar vímur heiter allra a meſt þa ſpenti hann msik megin gioꝛðum ok ſtuꝺꝺi ꝼoꝛſtræẏmiſ griða vol en loki hellt unꝺer megín giarðar ok þa er þoꝛr kom a miðia aana þa ox hon sua at uppi braut a oxl honum . þa qvað hann þetta . þa ſer þo uppi i gliuꝼrum nokkurum at gialp ꝺotter geirraðar ſtoð þar tveim megin arennar ok gioꝛði hon arvoxtinn þa tok þoꝛr upp oꝛ ꜳnni ſteín míkinn ok kaſtaði at henni ok mælti sua at ǫþ ſkal  ſtemma . æigi miſti hann þar er hann kaſtaði til ok i þi bili bar hann at lanꝺi ok ꝼekk tek ræẏni runn nokkurn ok ſteig sua oꝛ aanni . þvi er þat oꝛðtak að bioꝛg þoꝛſ er ræẏner . þa var þeim ꝼelogum viſat ꝼẏrſt i gæita huſ til herbergiſ ok var þar æinn ſtoll til ſætis ok ſat þo þar . þa varð hann þeſſ ua at ſtollinn ꝼoꝛ unꝺer honum upp at ræꝼri . hann ſtakk griðar veli upp í taptana ok let ſigaz ꝼaſt a ſtolinn varð þa breſtr mikill Ok ꝼẏlgði ſkrækr . þar hoꝼðu verit unꝺer ſtolinum ꝺættr geirraðar gialp ok greíp ok haꝼði hann brotið hrẏgginn i baðum . þa lætr geirroðꝛ kalla þoꝛ i hǫllina til leika . þar voro ellꝺar ſtoꝛer epter enꝺilangri hǫll . enn þoʀ kom gagn vart geirrað þa tok Geirroðꝛ með tong iarnſiu gloanꝺi ok kaſtar at þoꝛ en þo tok moti með iarngreipum ok ꝼærer a lopt ſiuna . enn geiuðꝛ hliop unꝺer iarnſulu at ꝼoꝛða ſer . þoʀ kaſtaðe ſiunni ok lauſt igegnum ſuluna ok igegnum geirroð ok vegginn ok sua ꝼyrir utan i ioꝛðina . Epter þeſſi ſogu heꝼer oꝛt eiliꝼr i þoꝛſ ꝺrapu . Hvernveg ſkal kenna ꝼrigg sua at kalla hana ꝺottur ꝼiǫꝛgẏnſ konu oðínſ moður ballꝺꝛſ eliu iarðar ok rinꝺar ok gunlaðar ok gerðar Svera nǫnnu . ꝺrottning aſa ok aſẏnna ꝼullu ok Hvernveg ſkal ꝼræẏiu kenna sva at kalla ꝺottur niarðar oðſ moður hnossar eiganꝺi valꝼallz ok ſeſſrumniſ ok ꝼreſſa briſingamens vanga vana ꝺíſ hið gratꝼagra guð . aſta guð . sua ma kenna allar aſẏniur at ok kenna við eígn eða verk eða ætter Hvernveg ſkal ſiꝼ kenna sva konu þoꝛſ moður ullar hið harꝼagra guð elia iarnſxu moðer þruðar . Hversu ſkal kenna iðunni kalla hana konu braga ok gætandi eplanna . en eplin ellí lẏꝼ aſanna . hon er ok rꜳnꝼengí þiaza sua ſem ꝼẏ er ſagt at hann tok hana epter þeiri ſgu oꝛti þioðolꝼr i hauſtlong . Aſa er sua rett at kenna at kalla æinn hvern annarſ naꝼní ok kena við verk sin æign eða ætt . Hverſu ſkal kenna himín sua at kalla hann ẏmiſ hauſ ok þar aꝼ iǫtunſ hauſ ok erfiði . eða bẏrði ꝺverganna eða hialm ueſtr ok auſtr noꝛðꝛa ſuðꝛa . lanꝺ ſolar ok tunglſ ok hímín tungla vagna ok veðꝛa hialmr eða huſ loptz ok iarðar Ok ſolar . Sua qvað arnoʀ . Ok enn ſem hann qvað Ok ſem qvað þioðolꝼr . sua ſem kvað oꝛmr sua ſem bragi qvað ok ſem markuſ qvað Sem qvað ſteínn ok ſem qvað arnoʀ ok enn . Ok ſem hallvarꝺꝛ qvað Sem arno qvað Hvernveg ſkal ioꝛð kenna sua at kalla hana ẏmiſ hollꝺ ok moður þoꝛſ ꝺottur anaſ bruði oðínſ elíu ꝼriggíar ok rínꝺar ok gunnhlaðar ſveru ſiꝼiar ok golꝼ ok botn veðꝛa hallar ſioꝛ ꝺẏranna ꝺotter nattar ſẏſter auðſ ok ꝺagſ sua ſem qvað æẏvínꝺꝛ . Sem qvað hallꝼroðꝛ . ok enn Sua ſem qvað þioðolꝼr . Sem hallꝼroðꝛ qvað sva þioðolꝼr . Hversu ſkal ſio kenna sua at kalla hann ẏmíſ heimſæker guðanna . verr ranar ꝼaðer ægíſ ꝺættra þeira er sua heíta . hí minglæꝼa ꝺuꝼa bloðughaꝺꝺa heꝼring uðꝛ hrnn bẏlgia bra kolga Lanꝺ ranar ok ægiſ ꝺættra ok ſkípa kialar ſtala ſunꝺa . ſẏgiu . ꝼiſka íſa ſæ konunga . leið ok brauter æigi ſiðꝛ . hringꝛ æẏianna huſ ſanꝺa ok þangſ ok ſkería . Doꝛgar lanꝺ ok ſęꝼugla bẏriar . sua ſem qvað oꝛmr sua ſem ʀeꝼr qvað sua ſem qvað ſveínn . Ok ſem reꝼr qvað her er ſagt at allt er æítt æger ok hler ok gẏmer Ok enn qvað hann . Sem qvað Eína ok enn ok enn . Sem ſnæbioꝛn qvað her er kallat haꝼit amloða kvern . enn ſem qvað Eína Hverſu ſkal kenna ſol sua at kalla hana ꝺottur munꝺilꝼara ſẏſtur mana konu glens ellꝺꝛ himínſ ok loptz sua ſem qvað ſkuli Sua qvað æinaʀ Hvernveg ſkal kena vinꝺ sua at kalla hann ſon ꝼoꝛnioz broður ægíſ ok ellꝺz briot viðar ſkani ok baní eða hunꝺꝛ vargr viðar eða ſeglſ eða ſegl reipa . sua ſeger sveinn i noꝛſetu ꝺꝛapu . Hverſu ſkal kenna ellꝺ sua at kalla hann broður vindz ok ægiſ bana granꝺ viðar ok huſa halꝼſ bani . Sol huſanna . Hverſu ſkal vetr ken̅na . sua at kalla hann ſon vinꝺſvalſ ok bana orma hriðmal sva steindoꝛſ ſon sva Aſgrimr Hvernveg ſkal kenna ſumar ſua at kalla ſon ſvaſaðar likn oꝛmanna ok groðꝛ . sva Egill Hvernig ſkal kenna manninn . hann ſkal kena við verk ſín þau er hann veiter eða þiggr eða gioꝛer hann ma ok kenna til æígnar ſínnar þeirar er hann á . ok eꝼ hann gaꝼ eða þa . sua ok við ætter þær er hann kom aꝼ sua þær er ꝼra honum komu . hverſu ſkal hann kenna við þeſſa lutí . sua at kalla hann vinnanꝺa eða ꝼremíanꝺa . eða til ꝼara ſinna eða athaꝼnar viga eða ſæꝼara eða ſkipa eða vapna Ok aꝼ þi at hann er ræẏner vapnanna Ok viðꝛ viganna allt æítt ok vinnanꝺí . viðꝛ heiter til ræẏner heiter ok tre . aꝼ þeſſum heitum haꝼa ſkallꝺín kallat manninn aſk eða hlẏn lunꝺ eða ǫðꝛum viða heitum karlkenꝺum ok kent til viga eða ſkipa eða ꝼiar . mann er ok rett at kenna til allra aſa heita kent er ok við iotna heítí ok er þat ꝼleſt hað er laſtmælí . vel þikker kent til alꝼa . Konu ſkal kenna til allz qvenbunaðar gullz ok gimſteína . olſ eða vínſ eða annarſ ꝺꝛẏkkiar þeſſ er hon ſelr eða geꝼr . sua ok til ǫlgagnanna ok til allra þeira luta er henni ſamer at vinna eða veita . rett er at kenna hana sua at kalla hana ſeliu eða lg þeſſ er hon miðlar . Enn ſelia eða log þat eru tre . ꝼẏr því er kona kollut til kenningar ollum kvenkenꝺum viðar heítum enn ꝼẏr þuí at kona er kenꝺ til gímſteína eða glerſteína . þat var i ꝼoꝛneſkiu kvenna bunaðꝛ er kallat var ſteína ſǫꝛuí er þær hoꝼðu a halſi ſier . nu er sua ꝼært til kenningar at konan er nu kenꝺ við ſteín ok við oll ſteinſ heití . kona er ok kenꝺ við allar aſẏniur eða valkẏriur noꝛner eða ꝺiser . konu er ok rett at kenna við alla athoꝼn ſína eða við eign eða ætt . Hverſu ſkal kenna gull sua at kalla þat ellꝺ ægiſ ok ba glaſíſ . haꝺꝺꝛ ſiꝼiar hoꝼuðbanꝺ ꝼullu . Grtr ꝼræẏíu munntal ok oꝛð ok roꝺꝺ íotna . Dropa ꝺꝛaupniſ ok regn eða ſkur hans . eða augna ꝼræẏíu . otr giǫllꝺ . nauðgiollꝺ aſanna . ꝼræ ꝼẏríſvalla . Sað kraka . haug þak holga . Ellꝺꝛ allra vatna ok hanꝺar . griot ok ſker eða blik hanꝺar . ꝼẏr hvi er gull kallat ellꝺꝛ ægiſ . þeſſi ſaga er til þeſſ er ꝼẏʀ var ſagt at æger ſotti heímboð til aſgarðz . enn er hann var buin til heimꝼerðar þa bauð hann til ſín oðní ok ꜳſum a þriggia manaða ꝼreſtí . til þeirar ꝼerðar varð ꝼẏrſt oðinn ok níoꝛðꝛ . Fræẏr tẏr . bragi viða . Lokí . Sva ok aſẏniur Fri ꝼreẏía . Geꝼíon . Skaði . Iðunn . ſiꝼ . Þo var æigi þar hann var ꝼarenn i auſtr veg at drepa trǫll . enn er guðin ſettuz í ſætí . þa let æger bera inn a hallar golꝼ . Lẏſi gull þat er birtí ok lẏſtí hǫllina ſem ellꝺꝛ . ok þat var þar haꝼt ꝼyrir líoſ at hans veizlu . sua ſem i valhǫllu hoꝼðu ſverðin verit hoꝼð ꝼyrir ellꝺ . þa ſentí lokí þar við ǫll guð ok ꝺꝛap þræl ægiſ þann er ꝼima fengr het . anna þræll hans er neꝼnꝺꝛ ellder Ran heiter kona ægiſ at þeiri veízlu vannz allt ſialꝼt bæði viſt ok ǫl . ok ǫll reiða er til veízlunnar þurꝼtí . Þa urðu æser þe varer at rán atti net þat er hon veiꝺꝺi i menn alla þa er a ſæ komu . nu er þeſſi ſaga til þe hvaðan aꝼ gull er kallat ellꝺꝛ ægiſ eða lioſ eða birtí Ranar eða ægiſ ꝺættra . Ok aꝼ þeim kenníngum er nu sua ſett at gull er kallat ellꝺꝛ ſiovar ok allra hæíta . Sua ſem æger eða ran eigu heití við ſiaenn ok þaðan aꝼ er nu gull kallat ellꝺꝛ vatna eða a ok allra arheita . enn þeſſi heítí ok kenningar haꝼa sua ꝼarít ſem ǫnnur að en ẏngrí ſkallꝺ haꝼa oꝛt epter ꝺæmum enna ꝼẏi ſkaallꝺa sua ſem ſtoð i þeira kvæðum enn ſett ſiðan i halꝼur þær er þeim þottu likar við þat er ꝼẏ var oꝛt . Sva ſem vatn er ſionum en aen vatninu enn bekkr nni . þvi er þat kallat nẏgíoꝛvingar allt er ut er ſett heití lengra enn ꝼẏ ꝼinnz ok þikker þat vel allt eꝼ með likinꝺum ꝼerr ok i eðlí . Sua qvað bꝛagí . hvi er gull kallat baʀ eða lauꝼ glaſiſ . i aſgarði ꝼẏrer ꝺẏrum valhallar ſtenꝺꝛ lunꝺ ſa er glaſr er kallaðꝛ enn lauꝼ hans allt er gull rautt Sua ſem her er qveðit . ſa er viðꝛ ꝼegrſtr með guðum ok monnum . Hvi er gull kallat haꝺꝺꝛ ſiviar Loki haꝼði þat goꝛt til lævíſí at klippa hꜳr allt aꝼ ſiꝼ enn er þoꝛr varð þeſſ va tok hann loka ok munꝺi lemía hvert bein í honum aðꝛ hann ſoꝛ þeſſ at hann ſkal ꝼa aꝼ ſvartalꝼum at þeir ſkulo gioꝛa aꝼ gullí ſiꝼiu haꝺꝺ þann er sua ſkal vaxa ſem annat háár . epter þat ꝼoꝛ loki til þeira ꝺverga er heita ivallꝺa ſẏner ok gioꝛðu þeir haꝺꝺinn ok ſkiðblaðní ok geirinn er oðinn ꜳttí er gungner heíter . þa veðiaði loki hoꝼði ſinu við þann ꝺverg er brokkr heiter hvart broꝺer hans æitrí munꝺí gioꝛa iaꝼngoða gripi ſem þesser voꝛu . en er þeir komu til ſmíðis þa lagði æitri ſvinſkinn i aꝼlinn ok bað blaſa brokk broður ſinn ok letta æigi ꝼẏʀ enn hann tæki þat oꝛ aꝼlínum er hann haꝼði i lagt en þegar er hann var bꝛott genginn oꝛ ſmíðiunní enn hinn bleſ þa ſettíz ꝼluga æín a honꝺ hans ok kroppaði en hann bles ſem aðꝛ þar til er ſmiðꝛinn tok oꝛ aꝼlinum ok var þat golltr ok var buſtín aꝼ gullí . þvi næſt lagði hann í aꝼlinn gull ok bað hann þa blaſa ok lata æigi ꝼalla blaſtrínn ꝼẏ en hann kiæmí aptr . gekk hann a brott . en þa kom ꝼlugan ok ſettiz a haalſ honum ok kroppaði nu hꜳlꝼu ꝼaſtara . enn hann bleſ þar til enn ſmiðꝛinn tok oꝛ aꝼlinum gullhring þann er ꝺꝛaupner er kallaðꝛ . þa lagði hann iarn i aꝼlinn ok bað hann blaaſa ok ſagði at onytt munꝺí verða eꝼ blaſtrinn ꝼellí . þa ſettiz ꝼlugan millí augna honum Ok kroppaði hvarmana . enn er bloðit ꝼell i augun sua at hann ſa ekki þa greip hann til henꝺinni ſem skiotaz með belgꝛinn lagðiz niðꝛ ok ſveipaði aꝼ ser ꝼlugunni ok þa kom þar ſmiðꝛinn ok ſagði at þa lagði nær at allt munꝺi onẏtaz er i aꝼlinum var . þa tok hann oꝛ aꝼlinum hamar ꝼekk hann þa alla gripína i henꝺꝛ broður ſinum brokk ok bað hann ꝼara með til aſgarðz ok læẏſa veðíunena . enn er þeir lokí baru ꝼramm gripína þa ſettuz æſerner a ꝺomſtola ok ſkẏllꝺi þat atkvæði ſtanꝺaz ſem ſegði oðinn þo ok ꝼræẏr þa gaꝼ loki oðni geirínn gungní enn þo haꝺꝺinn er ſiꝼ ſkẏllꝺi haꝼa en ꝼræẏ ſkiðblaðní ok ſagði ſkẏn a ǫllum gripunum at gæirrinn nam allꝺꝛegi ſtaðar i lagí . en haꝺꝺrinn var hollꝺgroenn þegar er hann kom a hoꝼuð ſiꝼ enn ſkiðblaðner haꝼði bẏr þega er ſegl kom a lopt hvert er ꝼara ſkẏllꝺi en matti veꝼia ſaman ſem ꝺuk ok haꝼa í pungí ſínum eꝼ þat villꝺi . þa bar brokkr ꝼramm ſina gripí hann gaꝼ oðní hrínginn . ok ſagði at hina niunꝺu hveria nott munꝺu ꝺꝛiupa aꝼ honum tta hrínga iaꝼnhoꝼger ſem hann . enn ꝼræẏ gaꝼ hann golltinn ok ſagði at hann mattí renna lopt ok lg nott ok ꝺagh meira enn hverr heſtr ok allꝺꝛí varð sua mẏrkt aꝼ nott eða i mẏrk heimum at æigi væri ærið lioſ þar er hann ꝼoꝛ sua lẏſtí aꝼ burſtínni . þa gaꝼ hann þoꝛ hamarenn ok ſagði at hann munꝺi mega lioſta sua ſtoꝛt ſem hann villꝺí hvat ſem ꝼẏrer at æigi munꝺí hamarenn bila ok eꝼ hann ẏrpí honum til þa munꝺí hann allꝺꝛegi miſſa ok allꝺꝛegí ꝼliuga sua langt at æigi munꝺi hann ſækia heim honꝺ . ok eꝼ þat villꝺí þa var hann sua lítíll at haꝼa matti i ſerk ser . en þat var lẏti a hamrínum at ꝼoꝛſkeptiꝺ var ſkamt . þat var ꝺomr þeira at hamaenn var beztr aꝼ ollum gripunum ok meſt voꝛn i ꝼẏrer hrímþuſſum ok ꝺæmðu at ꝺvergrinn ættí veðꝼeíð . þa bꜹð loki at læẏſa hoꝼut ſítt . en ꝺvergrinn ſagði at þeſſ var æingi von . Tak þu mik þa qvað lokí enn er hann villꝺí taka hann þa var hann viðſ ꝼiarrí . loki attí ſkua þa er hann matti renna lopt ok log . þa bað ꝺvergrinn þoꝛ at hann ſkal taka hann . enn hann gioꝛði sua . þa villꝺi ꝺvergrinn hǫggva aꝼ hoꝼut hans . enn loki ſagði at hann ꜳttí hoꝼuðit enn æigi halſinn . þa tok ꝺvergrinn þveng ok kniꝼ ok vill ſtinga rauꝼar a voꝛrum loka ok vill riꝼa ſaman munninn en kniꝼrinn beít ekki . þa mælti hann . at betri værí þar alr broður hans . enn iaꝼnſkiott ſem hann neꝼnꝺi hann þa var þar alrenn ok riꝼaði hann ſaman varrarnar ok reiꝼ oꝛ æſunum . ſa þvengꝛ er munnrenn loka var ſaman riꝼaꝺꝛ með heiter vartarí Her hæẏrer at gull er kent til hoꝼut banꝺz ꝼullu er oꝛti æẏvinꝺꝛ . Gull er kallat gratr ꝼræẏíu ſem ꝼẏʀ var ſagt . sua kvað ſkuli Ok ſem qvað æína Ok her heꝼer einarr enn kent sua ꝼræẏíu at kalla hana moður hnoſſar ok kono oðs Sua ſem her . ok enn sua Her getr ok þeſſ at ꝼræẏiu ma kalla ſẏſtur ꝼreẏſ ok enn sua her er hon kollut ꝺotter niarðar Ok en sua her er hon kolluð geꝼn ok vana bꝛuðꝛ . til allra heita ꝼræẏiu er rett at kenna grtínn ok kalla sua gullið . Ok a marga lunꝺ er þeſſum kenningum bꝛæẏtt . kallat hagl eða el eða ꝺꝛopar eða ſkurer eða ꝼoꝛsar augna hennar eða kinna eða hlẏra eða bra eða hvarma . Her ma þat hæẏra at kallað er oꝛð eða rǫꝺꝺ iotna gullit sua ſem ꝼẏʀ er ſagt . Sua qvað . Bragi . hann kallaði ſteín vazta unꝺerkulu ſteininn . enn iotun ála ſteinſinſ en gull roꝺꝺ iotunſ . Fẏrer hveria ſok er gullit kallað ſꜳð kraka Konungr æínn i ꝺanmoꝛk er neꝼnꝺꝛ hrolꝼr . hann er agiætaztr ꝼoꝛn k̅onunga . ꝼẏrſt aꝼ millꝺi ok ꝼræknleik ok litillætí . þat er æitt mark um litillæti hans er miǫg er ꝼært i ꝼraſogn . at æinn litill ſveínn ok ꝼatækr er neꝼn voggr hann kom i holl hrolꝼſ konungſ . þa var konungr enn ungr að allꝺri ok grannligr a voxt . þa gekk voggr ꝼyrir hann ok ſa upp a hann þa mælti konungr . hvat vill tu mæla ſveinn er þu ser sua upp a mík . voggr ſagði þa er ek var hæima hæẏrða ek ſagt at hrolꝼr konungr i hleiðꝛu var meſtr maðr a noꝛðꝛ lonꝺum . en nu ſitr her i haſæti kraki æínn litíll ok kalla þeir þann konung ſinn . þa ſagði konungr . þu ſveinn heꝼer geꝼit mer naꝼn at ek ſkal heita hrolꝼr enn þat er titt með oſſ at gioꝼ ſkal ꝼẏlgia naꝼnꝼeſtí . nu ſe ek þik enga gioꝼ haꝼa til at geꝼa mer at naꝼnꝼeſtí þa er mer ſe þægilig . nu ſkal ſa geꝼa oðꝛum er til heꝼer . tok gullhring aꝼ henꝺí ser ok gaꝼ honum . þa mælti voggꝛ Geꝼ þu allra konunga heilaztr ok þeſſ ſtrengi ek heit at verða þeſſ mannz bani er þinn baní verðꝛ . þa mælti konungr ok hlo at litlu verðꝛ voggr ꝼeginn . Annað mark er þat ſagt ꝼra hrolꝼi um ꝼræknleik hans at ſa konungr reð ꝼyrir uppſǫlum er aðilſ het . hann aatti ẏrſu moður hrolꝼſ hann haꝼði uſætt við þann konung er reð ꝼyrir noꝛegí er neꝼnꝺꝛ er alí þeir ſteꝼnꝺo oꝛroſto milli ſin a iſi vaz þeſſ er væní heiter . Aðilſ konungr ſenꝺí boð hrolꝼi magi ſínum at hann kiæmi til liðveizlu við hann ok het mala ǫllum her hans meðan þeir væri i ꝼerðinni . ok konungr ſialꝼr ſkẏllꝺí æignaz þria koſtgripi þa er hann kauſ aꝼ ſuiþioð Hrolꝼr konungr mattí æigi ꝼara ꝼyrir oꝼriði þeim er hann atti við ſaxa enn þo ſenꝺi hann aðilſi berſerki ſina .xij. þar var æinn boðva ok hiallti . hvitſerkr . Vǫttr . Veſeti . þeir bræðꝛ ſvipꝺagr ok beigaðꝛ I þeiri oꝛroſtu ꝼell ali konungr ok mikill lutr liðſ hans . þa tok aðilſ konungr aꝼ honum ꝺauðum hialminn hillꝺiſvín ok heſt hans hraꝼn þa beiꝺꝺuz þeir berſerker hrolꝼſ at taka mala ſinn .iij. punꝺ gullz hverr þeira ok um ꝼram beiꝺꝺuz þeir at ꝼlẏtia hrolꝼi koſtgripi þa er þeir kuru til hanꝺa honum . þat var hialmrenn hillꝺigǫlltr ok bꝛẏnian ꝼinnzleiꝼ er a hvaregu ꝼeſtí iarn . ok gullhríngr ſa er kallaðꝛ var ſvia er ꜳtt hoꝼðu langꝼeðgar aðilſ en konungr varnaði allra gripanna ok æigi hellꝺꝛ gallt hann malann . ꝼoꝛu berſerker brott ok unꝺu illa ſínum lut . Sogðu sua buið hrolꝼi ok iaꝼn ſkiott bẏriaði hann ꝼerð ſina til uppſala ok er hann kom ſkipum ſinum i ꜳna ꝼẏrí þa reið hann til uppſala ok með honum .xij. berſerker hans aller griða lauſer . ẏrſa moðer hans ꝼagnaði honum ok ꝼẏlgði honum til herbẏrgiſ ok æigi til konungſ hallar . voꝛu þa gioꝛver ellꝺar ꝼyrir þeim ok geꝼit ǫl at ꝺrekka . þa komu menn aðilſ konungſ inn ok baru ſkiðin a ellꝺinn ok gioꝛðu sua mikinn at klæði bꝛunnu aꝼ þeim hrolꝼi ok mælto . er þat ſatt at hrolꝼr ok berſerker hans ꝼlẏia hvarki ellꝺ ne iarn . þa hliop hrolꝼr upp ok aller þeir . þa mælti hann . Aukum enn ellꝺa at aðílſ huſum . tok ſkiollꝺ ſinn Ok kaſtaði a ellꝺinn ok hliop ẏꝼer ellꝺinn meðan ſkiollꝺꝛinn bꝛann ok mælti enn . Flẏrat ſa ellꝺ er ẏꝼer læẏpr . sua ꝼoꝛ hverr að oðꝛum hans manna . toku þa ok ellꝺinn hoꝼðu aukit ok koſtuðu a ellꝺinn . þa kom ẏrſa ok ꝼekk hrolꝼi ꝺẏrſ hoꝛn ꝼullt aꝼ gullí ok þar með hringinn ſvia ok bað þa bꝛaut riða til liðſinſ . þeir hliopu a heſta ſina ok riðu oꝼan a ꝼẏriſ þa ſa þeir at aðilſ konungr reíð epter þeim með her ſinn . alvapnaðan ok vill ꝺrepa þa . þa tok hrolꝼr hægri henꝺi gullit oꝼan í hoꝛnið ok ſeri allt um gǫtuna . enn er ſviar ſa þat hlaupa þeir oꝛ ſǫðlunum ok tok hverr ſlikt er villꝺi . enn aðilſ konungr bað þa riða ok reið ſialꝼr akaꝼlega . ſlungner het heſtr hans allra heſta ſkiotaztr . þa ſa hrolꝼr at aðilſ konungr reið nær honum tok þa hringinn ſvia ok kaſtaði til hans bað hann þiggia að giꝼ Aðilſ konungr reið at hríngnum ok tok til með ſpioz oꝺꝺinum ok renꝺi upp a ꝼalinn . ok þa veik hrolꝼr aptr ok ſa er hann laut niðꝛ . þa mælti hann . ſvinbæẏgt heꝼi ek nu þann er rikaztr var aꝼ ſvium . sua ſkilðuz þeir . aꝼ þeſſi ſok er gull kallað ſꜳð kraka eða ꝼræ ꝼẏriſ . Sua qvað æẏvínꝺꝛ . Sua ſem þioðolꝼr qvað Sua er ſagt at konungr ſa er hǫlgí er neꝼnꝺꝛ er haloga lanꝺ er við kent . hann var ꝼaðer þoꝛgerðar þau voꝛu bæði blotuð ok var haugr hǫlga kaſtaðꝛ ǫnnur ꝼlo aꝼ ſilꝼri eða gulli . þat var blot ꝼeið . enn onnur ꝼlo aꝼ mollꝺu ok gríotí . sua qvað ſkulí i biarka malum eru tolð moꝛg gullz heití . Sua ſeger þar . gull er kallat i kenningum ellꝺꝛ hanꝺar . liðſ eða leggia . þviat þat er rautt en ſilꝼr ſnær eða ſvell eða hela þviat þat er hvítt . með ſama hættí ſkal ok kenna gull eða ſilꝼr til ſioðſ eða ꝺigulſ eða lauðar . enn hvartveggia ſilꝼr ok gull ma vera gríot hanꝺa eða halſgioꝛð nokkurſ þeſſ mannz er títt var at haꝼa men . men ok hringar eru bæði ſilꝼr ok gull eꝼ æigi er annan veg greint . Sem qvað þoꝛleikr . ok ſem qvað æina . Sua qvað æína ok enn ſem hann qvað her er gull kallat ſnær ſkalanna . sua qvað þoꝛðꝛ Maðr er kallaðꝛ bꝛíotr gullzenſ sua ſem qvað ottaʀ ſvartí . Eðꝛ gullſenꝺer ſem qvað eina . Gulluoꝛpuðꝛ ſem qvað þoꝛleikr . Gullſtriðer ſem qvað þoꝛvallꝺꝛ . Gullſkati ſem her er . Kona er ok kenꝺ til gullz . kolluð ſelia gullz ſem qvað hallar ſteinn . her er kallat hvaler við blinꝺa gellter . hann var iotunn ok ꝺꝛo hvali í haꝼi ut ſem ꝼiſka . teigr hvala er ſer roꝼ seꝼar er gull . kona er ſelia gullz þeſſ er hon geꝼr ok ſamheiti við ſeliu er tre sem ꝼẏ er ritað at kona er kenꝺ við allzkẏnſ tria heití kvenkenꝺ hon er ok lag kollut þeſſ er hon geꝼr . lág heiter ok tre þat er ꝼellr i ſkogi . sua qvað Gunnlaugr . kona er kolluð moꝛk sua qvað hallar ſtæinn . Troða enn sem ſteinn qvað . Skoꝛða ſem qvað oꝛmr Stoꝛð ſem ſteina qvað Bioꝛk enn ſem oꝛmr qvað eik ſem her . Linꝺ sua ſem her . Maðꝛ er kenꝺꝛ til viðar ſem ꝼẏʀ er ritað kallaðꝛ ræẏner vapna eða viga ꝼerða ok at haꝼnar ſkipa ok allz þeſſ er hann ræðꝛ ok ræẏner Sua qvað ulꝼr Viðꝛ ok meiðꝛ ſem qvað koꝛmakr . Lundr ſem qvað hallꝼrǫðꝛ . Buſſ ſem qvað arno . Aſkr ſem Reꝼr qvað Hlẏnr ſem her bo ſem reꝼr qvað Staꝼr ſem ottaʀ qvað Þoꝛn ſem arno qvað Hvernveg ſkal kenna oꝛrosto sua at kalla veðꝛ vapna eða hliꝼa eða oðinſ eða valkẏríu eða herkonunga eða gnẏ eða glẏm sua qvað hoꝛnkloꝼí . sua qvað æẏvínꝺꝛ . sua qvað bersí . sua qvað æina . Sem qvað Eina Sua ſem her . Ok enn þetta . Vapn ok herklæðí ſkal kenna til oʀostu ok til oðínſ ok valmæẏía ok herkonunga . kalla hialma hialmhǫtt eða ꝼallꝺ . enn bꝛẏníu serk eða ſkẏrto . en ſkiollꝺ tiallꝺ . en ſkiallꝺ borgin er kolluð hǫll ok ræꝼr veggr . Golꝼ ſkillꝺer eru kallaðer ok kenꝺer við herſkíp . Sol eða tungl eða lauꝼ eða blik eða garðꝛ ſkipſínſ . ſkiollꝺꝛ er ok kallaðꝛ ſkip ullar eða kent til ꝼota hrungniſ er hann ſtoð  ſkillꝺí . a ꝼoꝛnum ſkillꝺí var titt að ſkriꝼa ronꝺ þa er baugr var kallaðr . ok er við þann baug ſkillꝺer kenꝺer . Hoggvapn exar eðꝛ ſverð er kallat ellꝺar bloðſ eða benía . ſverð heita oðínſ ellꝺar . enn exar kalla menn trǫllkvenna heitum ok kenna við bloð eða beníar eða ſkog e við Lagvapn eru vel kenꝺ til oꝛma eða ꝼiſka . Skotvapn eru míok kenꝺ til haglſ eða ꝺꝛiꝼu ok rotu . ollum þeſſum kenníngum er marga lunꝺ bꝛæẏtt . þviat þat er ꝼleſt oꝛt i loꝼ kvæðum er þeſſar kenningar þarꝼ við . Sua qvað Einarr Roða serkr sem tinꝺꝛ qvað Hamðiſ ſkẏrta ſem hallꝼroðꝛ qvað Sǫꝛla ꝼǫt enn ſem hann qvað Sem gretter qvað Roða ræꝼr ſem eina qvað Hillꝺar veggr ſem qvað gretter . ok aðꝛ var rítað . Skipſ ſol ſem æínarr qvað hlẏr tungl ſem reꝼr qvað Garðꝛ ſkipſ ſem her er . Aſkr ullar ſem her er . Ilia blað hrungníſ ſem bragi qvað Bragí qvað þetta um bauginn a ſkillꝺinum . hann kallaði ſkiollꝺinn hillꝺar híol en bauginn nǫꝼ hiolſínſ . Baug ioꝛð ſem hallvarðꝛ qvað Sua er enn qveðit . Sverð er oðínſ ellꝺꝛ ſem koꝛmakr qvað hialmſ ellꝺar ſem qvað ulꝼr Brẏniu ellꝺꝛ ſem glumr qvað Ranꝺar iſſ ok granꝺ hliꝼar Sem æína qvað Øx heiter trollkona hliꝼa Sem æína qvað Spiot er oꝛm kallaðꝛ ſem reꝼr qvað Ǫrvar eru kallaðar hagl boga eða ſtrengiar eða hliꝼa eða oʀosto ſem qvað ſkala glamm Ok æẏvinꝺꝛ . Orroſta er kollut hiaðninga veðꝛ eða el eða vapn . hiaðninga ellꝺꝛ eða venꝺer . enn ſia ſaga er til þeſſ . Kongr ſa er hogní er neꝼnꝺꝛ attí ꝺottur er hillꝺꝛ het hana tok at herꝼangí ſa konungr er heðinn het hiarranꝺa ſon . þa var hogni konungr ꝼara i konunga ſteꝼnu . enn er hann ſpurðí at heríat var i rikí hans ok ꝺotter hans brott tekinn . þa ꝼoꝛ hann með ſinu liðí at leita heðínſ ok ſpurði til hans at hann ꝼoꝛ noꝛðꝛ með lanꝺi . þa er hogní konungr kom í noꝛeg ſpurði hann at heðínn haꝼði ſiglt um haꝼ veſtr . þa ſigler hogní epter honum allt til oꝛkn æẏía ok er hann kom þar ſem heíter hæẏ þar var ꝼyrir heðinn með ſitt lið . þa ꝼoꝛ hillꝺꝛ a ꝼunꝺ ꝼoður ſínſ ok bauð honum ſætt aꝼ henꝺi hedinſ enn i oðꝛu oꝛðí ſagði hon at heðinn værí buínn at beriaz ok ættí hǫgní aꝼ honum engrar vęgðar ván . Hogní ſvaraði stirt ꝺottur ſinni . en er hon hittí heðinn ſagði hon honum at hogní villꝺí ongva ſætt Ok buaz til oʀosto ok sua gioꝛa hvarer tveggíu ganga upp a æẏna ok ꝼẏlkia liðinu . þa kallar heðinn a hǫgna mág ſinn ok bauð honum ſætt ok mikit gull at botum þa ſvaraði hogní oꝼ ſið bauð tu þetta eꝼ þu vill ſættaz þviat nu heꝼi ek ꝺꝛegit ꝺaenſ leiꝼ er ꝺvergarner gioꝛðu er mannz baní ſkal verꝺa hvert ſinn er bert er ok allꝺri bilar i hoggví ok ekki sar grær er þar ſkeíniz aꝼ . þa ſvaraði heðinn Sverði hæler þu þar enn æigi ſigri þat kalla ek gott er ꝺꝛottín hollt er . þa hoꝼu þeir oʀosto þa er hiaðnínga víg er kallat ok boꝛðuz þann ꝺag allan ok at kvellꝺi ꝼoru konungar til ſkípa . enn hillꝺꝛ gekk um nottína til valſenſ ok vakti upp með ꝼiolkẏngi alla þa ſem ꝺauðer voro ok annan ꝺag gengu konungar a vigvollinn ok bǫꝛðuz . Sua ok aller þeir er ꝼellu hinn ꝼẏʀa ꝺagínn ꝼoꝛ sua ſu oʀosta hvern ꝺagh epter annan at aller menn þeir er ꝼello ok ǫll vapn þau er lagu a vigvellí urðu at griotí en er ꝺagaði ſtoðu upp aller ꝺauðer menn ok bǫꝛðuz ok ǫll vapn voro þa nẏt . Sua er ſagt i kvæðum at hiaðningar ſkulu sua biða ʀagna rǫkkrſ . epter þeſſi ſǫgu oꝛti bragí i ragnarſ ꝺꝛapu . Orroſta er veðꝛ oðinſ ſem ꝼẏʀ er ritað . Sua qvað viga glumr . Viðꝛiſ veðꝛ er her kolluð . oʀosta enn vonꝺꝛ vígſ ſverðit enn menn ſtaꝼer ſverðzenſ . Her er ok bæðí oʀosta ok vapn haꝼt til kenningar mannz . þat er rekið kallat er sua er oꝛt . Skiollꝺꝛ er lanꝺ vapnanna en vapn er hagl eða regn þeſſ lanꝺz . eꝼ nẏgioꝛꝼingum er oꝛt . Hverſu ſkal ſkip kenna . Sua at kalla heſt eða ꝺẏr eða ſkið ſæ konunga eða ſævar eða ſkip reiða eða veꝺꝛſ . baru ꝼakr ſem qvað hoꝛnkloꝼí . Geitiſ ma ſem qvað erríngar . ſveiða hreinar Sua qvað hallvarðꝛ . Her er ok kallat ſunꝺz ꝺẏr ok ſioꝛenn ſolſa bekkr . sua qvað Þoꝛðꝛ Her er ſkip kallat ſolboꝛðz heſtr ok ſioꝛ gẏlꝼa lanꝺ . Seðingſ ſloð ſioꝛ ok heſtr ſkipít ok enn laukſ heſtr . laukr heiter ſiglu tre ok enn ſem Markuſſ qvað Her er ſkip kallat bioꝛn raſta . Bioꝛn heíter vetrlíði ok iugtanní ok berſi ok bioꝛn ſkoꝛðu er her kallat . Skip er ok kallat hreinn sua qvað hallvarðꝛ ok aðꝛ er ritað ok hioꝛtr ſem qvað harallꝺꝛ Ok elgr ſem æína qvað Sem maní qvað Vargr ſem qvað reꝼr . Skip er ok kallat ſkið eða vagn eða reið . sua qvað æẏolꝼr Sua qvað ſtẏrka Ok ſem þoꝛbioꝛn qvað Hvern veg ſkal kenna kriſt sua at kalla hann ſkapara himinſ ok iarðar engla ok ſolar ſtẏ ranꝺa heímſ ok híminrikíſ ok engla . konung hímna ok ſolar ok engla ok ioꝛſala ok ioꝛꝺanar grikklanꝺz raðanꝺi poſtola ok heílagra manna . ꝼoꝛn ſkallꝺ haꝼa kent hann við urðar bꝛunn ok róm Sua qvað eiliꝼr sua qvað ſkaptí Himna konungr ſem markuſſ qvað Sua qvað eiliꝼr . Mariu ſonr enn ſem eiliꝼr qvað Engla konungr enn ſem eiliꝼr qvað iordanar konungr . sua qvað ſighvatr . Girkia konungr ſem arnoʀ qvað sua qvað enn eiliꝼr Her kallaði hann kriſt konung mannanna ok annat ſinn allz konung . sua qvað Einaʀ Þar koma ſaman kenníngar ok verðꝛ ſa at ſkilia af er ræðꝛ ſkallꝺſkapínn um hvarn kveðit er konunginn . þat at kalla mickla keiſara grikkia konung ok sua þann konung er ræðꝛ ioꝛſala lanꝺi at kalla iorſala konung . sua ok at kalla romſ konung roma keíſara eða engla konung þann ſem englanꝺi ræðꝛ . enn ſu kenning er aðꝛ var ritat at kalla kríſt konung manna . þa kenning ma eiga hverr konungr . Konunga alla er rett at kenna sua at kalla þa lanꝺraðenꝺꝛ eða lanꝺz voꝛðu eða lanꝺſækí eða hirðſtíoꝛa eða voꝛð lanꝺz ꝼolkſ . sua qvað eẏvínꝺꝛ Ok ſem glumr qvað geira ſon Sem þioðolꝼr qvað Sem æinaʀ qvað rett er ok um þann konung er unꝺer honum eru ſkatt konungar at kalla hann konung konunga . Keiſari er æztr konunga . enn þar næſt er konungr ſa er ræðꝛ ꝼyrir þioðlanꝺi iaꝼn i kenníngum ǫllum hverr við annan i ſkallꝺſkap . þar næſt eru þeir menn er iarlar heíta eða ſkatt konungar ok eru þeir iaꝼner i kenníngum við konung nema æigi ma þa kalla þioðkonunga er ſkatt gillꝺer eru . sua qvað Arno um þoꝛꝼinn iarl . þar næſt eru i kenníngum ſkallꝺſkapar þeir menn er herſar heita kenna ma þa ſem konung eða iarl sua at kalla þa gullbꝛota ok auð millꝺinga ok merkiſmenn ok ꝼolkſtioꝛa eða kalla hann oꝺꝺvita liðſinſ eða oʀosto ꝼyrir þvi at þioð konungr hverr ſa er ræðꝛ moꝛgum lonꝺum þa ſetr hann til lanꝺſtioꝛnar með ser ſkatt konunga ok Iarla at ꝺæma lanꝺzlg ok veria lanꝺ ꝼyrir oꝼriðí í þeim lonꝺum er konungi liggía ꝼiai Ok ſkulo þeira ꝺomar ok reꝼſingar vera þar iaꝼnretter ſem ſialꝼſ konungſ . en i æínu lanꝺi eru mrg herut ok er þat hattr konunga at ſetia þar rettara ẏꝼer sua moꝛg heruð ſem hann geꝼr til vallꝺz ok heíta þeir hersar eða lenꝺer menn i ꝺanſkri tungu enn greiꝼar i ſax lanꝺí enn barunar i englanꝺí þeir ſkulo ok vera retter ꝺomarar ok retter lanꝺvarnar menn ẏꝼer þvi riki er þeim er ꝼengit til ſtioꝛnar eꝼ æigi er konungr nęr . þa ſkal ꝼyrir þeim merki bera i oꝛ roſtum ok eru þeir þa iaꝼnretter herſtioꝛar ſem konungar eða iarlar . þar næst eru þeir menn er haullꝺar heita þat eru benꝺꝛ þeir er gillder ættum ok rettum ꝼullum hann kenna að kalla hann veítanꝺa fiar gietanꝺa ok ſætti manna . þeſſar kenninga megu ok eiga hoꝼþingiar konungar ok íarlar haꝼa með ser til ꝼẏlgðar þa menn er hirðmenn heita ok huſkarlar . enn lenꝺer menn haꝼa ok ser hanꝺgengna menn þa er i ꝺanmoꝛk ok i ſvíþioꝺ eru hirðmenn kallaðer enn i noꝛegí huſkarlar ok ſveria þeir þo æiða sua ſem hirðmenn konungi . huſkarlar konunga voro mig hirðmenn kallaðer i ꝼoꝛneſkíu . sua qvað þoꝛuallꝺꝛ . Þetta oꝛti harallꝺr konungr ſigurðar son Hirðmenn ok huſkarla hoꝼþingia ma sua kenna at kalla þa innꝺꝛott eða verðung eða heiðmenn . Sua qvað Sighvatr . Ok enn þetta . Heið ꝼe heíter málí ok gioꝼ er hoꝼðingíar geꝼa . Sua qvað ottaʀ . iarlar ok herſar ok hirðmenn eru sua kenꝺer at kallaðer konungſ runar eða malar eða ſeſſar . sua qvað hallꝼrǫðꝛ . Sem ſnæbioꝛn qvað sua qvað arnoꝛr . Konungſ ſpiallí ſem hallꝼroðꝛ qvað Sua ſkal menn kenna við ætter Sem qvað koꝛmakr . hann kallaði iarlenn ſannræẏní konungſinſ . en hakon iarl ſon ſigurðar iarlſ . enn þioðolꝼr qvað sua um harallꝺ . Ok en sua . Ok enn qvað hann . en qvað sua arnoꝛr i rognvallꝺz ꝺꝛapu . Ok enn qvað hann um þoꝛꝼinn iarl . Ok enn qvað hann . Ok enn qvað eína . Nu um hrið heꝼer ſagt verit hverſu kenna ſkal þa luti ſem ꝼrammi ſtanꝺa i þeſſarí megu þær kenníngar a margan vegh bꝛæẏtaz epter þi ſem nu ꝼinna nẏ skalld taka til ok ſetia reglur epter ẏmiſligum bokum . ſkal þo æigi at hellꝺꝛ lꜳta þat unẏtt vera ſem ꝼoꝛnſkꜳllꝺin haꝼa ꝼunꝺit er eꝼní ok grunꝺvǫllr er allz ſkꜳllꝺzſ kapar . enn æigi ſkulu menn þeſſum ꝼra ſǫgnum trua ꝼrama en ſkẏnſamlígt er epter þi ſem ſeger i ꝼẏrſta lut bokarennar með hveriu villurnar ꝼiǫlguðuz ok aꝼ þi heꝼer hvert ſkallꝺ ſett ser reglu þat ſem æigi truði rettlegha aꝼ þi at þeir hugðu oðin guð verit haꝼa ok alla þa með guðmagní ſem honum þionuðu ſem hæẏra heꝼer mꜳtt i moꝛgum ꝼraſǫgnum þeſſar bokar . enn nu skal lẏſa hverſu nẏ ſkꜳllꝺ ok ꝼræði menn ok æinkannlega klerkarner vilia loꝼaz lááta hverſu kveða ſkal ok onẏta æigi at hellꝺꝛ þat ſem ꝼoꝛner menn haꝼa ꝼramit utan þat ſem klerklegar bækr banna þviat þat er natturuligt at menn ſe nu ſmaſmuglarí ſem ꝼræði bækrnar ꝺꝛeiꝼaz nu viðara . lꜳta ꝼroðer klerkar hveriar bækr ſem þeir ꝼinna at ſnara til þeirar þioðar tungu ſem i þi lanꝺi talaz ſem þa eru þeir . æigi at æinſ hverſu tala ſkal . hellꝺꝛ ok iamvel hverſu hverr ſtaꝼr hlioðar með lǫngu hlioði eða ſkǫmmu hǫꝛðu eða linu . ok hvat hvergí þeira heꝼer aꝼ ser ꝼall eða tima eðꝛ þeim ſem ꝼẏrer honum ſtenꝺꝛ ok epter ſem ẏðꝛ mun ſẏnt verða i þeim greinum ſem ſiða eru ſkriꝼaðar epter þeira manna upp tekinni ſtaꝼaſetningar reglu ſem ver hẏggium vel haꝼa kunnat oꝛꝺograꝼꝼiam ok þo at ſína ꝼiguru haꝼi hverr þeiꝛra til ſinnar ſagnar þa ſẏniz monnum aller þeir ꝼagrliga ſkipat haꝼa . heꝼer hverr ſett ſtaꝼina epter þeiri tungu ſem þeir haꝼa talað . ok þo at þeira verk ſe ſaman boꝛín þa bregðꝛ ekki þeira annarſ reglu . ſkal ẏðꝛ ſẏna hinn ꝼẏrſta letrſ hꜳtt ſua ritinn epter ſextan ſtaꝼa ſtaꝼroꝼí i ꝺanſkri tungu epter þvi ſem þoꝛoꝺꝺr runa meiſtarí ok ari preſtr hinn ꝼroði haꝼa ſett i motí latinu manna ſtaꝼroꝼí er meiſtarí priſcianus heꝼer ſett . haꝼa þeir þi ꝼleiri hlioðſ greíner með hverium raꝺꝺar ſtaꝼ ſem þeſſi er tungan ꝼatalaðꝛí ſua at þat ma unꝺerſtanꝺa með hlioði umbæẏgiligu hvoſſu ok ſlioꝼu sva at einnar tiðar ꝼall værí i hvaru tveggia ſtaꝼroꝼí til þeſſ at ſkallꝺín mætti þa miukara kveða epter nẏ ꝼunꝺinni letr liſt . enn haꝼa æigi hvert oꝛðzſkrípí þat ſem ꝼoꝛnſkallꝺin nẏttu en hꜳlꝼu ſiðꝛ auka i enn verrum oꝛðum en aðꝛ haꝼa ꝼunꝺín verít . þviat vanꝺara var þeim að tala ſem ekki hoꝼðu ꝼyrir ser enn þeim ſem nu haꝼa ẏmiſligar ꝼręði bękr . enn vel ma nẏta at haꝼa epter þeim heití ok kenningar æigi lengra reknar enn ſnoʀi loꝼar . leiti epter ſem vanꝺligaz þeir ſem nu vilía ꝼara at nẏium hattum ſkallꝺſkapar hverſu ꝼegrſt er talat enn æigi hverſu ſkiott er oꝛt þviat at þvi verðꝛ ſpurt hverr kvað þa er ꝼra liðꝛ enn æigi hverſu lengi var at verit ok þeir ſem nu vilia með nẏiu kveða haꝼi ſmaſmugul ok huo ok ſkẏgn hugſunar augun að ſia hvað ẏðꝛ er nu ſẏnt i þeſſum ꝼraſǫgnum . I ꝼleſtum lonꝺum ſetia menn a bækr annat tveggia þann ꝼroðleik er þar innan lanꝺz heꝼer gioꝛz eða þann annan er minniſamligaztr þikker þo at annarſ ſtaðar hellðꝛ gioꝛz eða lǫg ſin ſetia menn a bækr hverr þioð a ſína tungu en aꝼ þvi at tungurnar eru ulikar hverr annaʀi . þær þegar er óꝛ æinni ok hinni ſomu tungu haꝼa gengiðz eða græinz þa þarꝼ ulika ſtaꝼi i at haꝼa enn æigi ena ſǫmu alla i ǫllum Sem æigi rita grikker latinu ſtoꝼum girzkuna ok æigi latínu menn girzkum ſtoꝼum latínu ne enn hellꝺꝛ ebreſker menn ebꝛeſkuna hvarki girzkum ſtoꝼum ne latínu hellꝺꝛ ritar ſínum ſtoꝼum hverr þioð ſina tungu . Hverega tungu er maðꝛ ſkal rita annarrar tungu ſtꝼum þa verðꝛ ſumra ſtaꝼa vant aꝼ þi at æig ꝼinnz þat hlioð i tungunni ſem ſtaꝼerner haꝼa þeir er aꝼ ganga . enn þo rita enſker menn enſkuna latinu ſtꝼum ǫllum þeim er rettræðer verða i enſkunni . en þar er þeiꝛ vinnaz æigi til þa haꝼa þeiꝛ við aðꝛa ſtaꝼi ſua marga ok þeſſkonar ſem en hina taka þeiꝛ oꝛ er æigi ero rett ræðer í malí þeira . nu epter þeira ꝺæmum allz ver erum æinnar tungu þo at gioꝛz haꝼi miǫk onnur tveggia eða nakkvað bááðar til þeſſ at hægra verði at rita ok leſa ſem nu tiðiz ok a þeſſu lanꝺi bęðí lg ok ttvíſi eða þẏðingar helgar eða ſua þau hín ſpaklegu ꝼræðí er ari heꝼer a bkr ſett aꝼ ſkẏnſamlegu viti þa heꝼer ek ok ritað oſſ iſlenꝺíngum ſtaꝼroꝼ bęði latinu ſtoꝼum ǫllum þeim er mer þottí gegna til vꜳrſ mꜳlſ vel ſua at rett ræðer mættí verða ok þeim oðꝛum er mer þottí i þurꝼa at vera en oꝛ varu tekner þeir er æigi gegna atkvæðum vrrar tungu . Or eru tekner ſamhlioðenꝺꝛ nokkurer oꝛ latinu ſtaꝼroꝼí enn nokkurer i gioꝛꝼer raꝺꝺar ſtaꝼer enn ǫngver oꝛ tekner enn i gioꝛꝼer mig marger þviat váár tunga heꝼer ꝼleſta alla hlioðſ eða raꝺꝺar . nu aꝼ þi at ſamhlioðenꝺꝛ megu ekki máál eða atkveðí gioꝛa æiner við ſik æigi ſua at þeir megi naꝼn haꝼa n raꝺꝺar ſtaꝼí enn að raꝺꝺar ſtaꝼnum æinum ſier hverium ma kveða ſem hann heiter ok að honum kveðꝛ í hveriu maalí ok þeir bera ſua tign aꝼ ſamhlioðonꝺum ſem almættí aꝼ halꝼmættí . þa heꝼi ek því ꝼẏʀí ſetta þa bæði í ſtaꝼ roꝼi ok i umræðu her nu . við þa hlioð ſtaꝼí . u . er ꜳðꝛ voꝛu i latínu ſtaꝼroꝼí . a e í o u . þar heꝼi ek við gioꝛꝼa þeſſa ſtaꝼí ꝼioꝛa er her eru rítner nu . ǫ ę ø ẏ . Ǫ heꝼer lẏkkíu aꝼ ae en hringinn aꝼ oe þviat hann er aꝼ þeira hlíoðí tveggía ſaman blanꝺinn kveðinn mínnr opnum munní enn a . en meiʀ enn o . ę er rítínn með lẏkkíu aſ enn með ollum vextí eſ ſem hann er aꝼ þeim tueím ſamꝼellꝺꝛ mínnr opnum munní en a en mei enn e . Ø hann er aꝼ hlioðí eſ ok oſ ꝼellꝺꝛ ſaman minnr opnum munní kveðínn en ę ok mei enn o Enꝺa ritinn aꝼ því með kviſtí er ok með oſenſ hríng . Y er aꝼ roꝺꝺu iſ ok uſ goꝛr at æínní rǫꝺꝺu kveðinn minnr opnum munní enn í ok meí en u . ok ſkal aꝼ því ena ꝼẏʀí kviſl aꝼ hǫꝼuð ſtaꝼſ ve ſem aðꝛ er þeim i ſtaꝼ roꝼi ſkipat . nu ma verða at því at nokku ſvari ſua ek ma ꝼull vel leſa ꝺanſka tungu þo að latínu ſtoꝼum rettum ſe ritað ma ek þo at likínꝺum ráða hve kveða ſkal þo að æigi ſe aller ſtaꝼer rett ræðer i þvi er ek leſ ræki ek æigi hvart þu rítr ø þítt eða a eða ę ẏ ok u . en ek ſvara sva . eigi er þat runanna koſtr þo at þu leſer vel eða raðer vel að likinꝺum þar ſem runar viſa oſkẏrt . hellꝺꝛ er það þinn koſtr enꝺa er þa æigi ǫꝛvænt at þæẏgi leſa ek vel eða mínn makí eꝼ ſa ꝼinnz eða rða ek vel at likínꝺum til hverſ enſ retta ꝼæra ſkal eꝼ ꝼlere uega ma ꝼæra til rettz enn æinn veg þat ſem a æinnveg er þo ritað ok æigi ſkẏrt a kveðit . ok ſkal geta til ſem þu letz þat vel kunna . enn þo að aller mætte nakkuað rett oꝛ gioꝛa þa er þo víſ von at þæẏgi vilí aller til æinſ ꝼæra eꝼ malí ſkipter allra hellꝺz i logum enꝺa tel ek þik þa æigi haꝼa vel ſvarað er þu lætr æigi þurꝼa i varu mꜳlí þerſa níu raꝺꝺar ſtaꝼí . a ǫ e ę i o ø u ẏ . allra hellꝺz eꝼ ek klẏꝼ oꝛ þeſſum níu ſex gꝛeíner enſ ꝼioꝛða tigar þær er ſítt mꜳl gioꝛí hverr eꝼ glgt eru ſkilðar . nu mun ek þeſſa ſtaꝼí tta . allz æíngí gꝛeín er enn í gír a meðal enna ſǫmu tueggia ſamhlíoða ſetia ſitt ſinn hvern . enn ſẏna ok ꝺæmí geꝼa hve ſitt mal gioꝛí hverr þeiꝛa við enna ſǫmu ſtaꝼa ꝼulltíng i enn ſama ſtað ſettr . hverr ſem anna ok a þann veg ſua geꝼa ꝺæmí oꝼ allan þenna bekling a meða enna likuztu gꝛeína þeiꝛa er a ſtoꝼunum verða gioꝛvar . Sar ſǫr ser ſær ſoꝛ ſør ſur ſẏr . Sár veittí maðꝛ mer æítt ſꝛ moꝛg veitta ek honum . Soꝛ goðinn ſr eín ſøren . Sur eru augu ſẏr ſlik ꝺuga betr en ſprẏngí ẏr . en nu elr hverr þeſſa ſtaꝼa níu annan ſtaꝼ vnꝺer ſér eꝼ hann uerðꝛ í neꝼ kueðinn enꝺa verðꝛ ſu græín ſua ſkẏr að hon ma ok mali ſkipta ſem ek ſẏní her nu epter ok ſete punct ꝼyrir oꝼan þa er í neꝼ eru kveðner . har hȧr rǫ ro þel þėl ꝼęr ꝼėr iſa iſa oꝛar ȯrar øra ra þvat þvȧt ſẏna . hár uex a kvíkenꝺum enn hꜳr er ꝼiſkr . Rǫ er æitt tre ur ſegl víðum enn rǫ er hẏrning húſſ . þel er a hneꝼa bunꝺnum eða hlutr ꝼellꝺar enn þel er ſmíðartol annat er þat er ſauðꝛinn heiter ꝼęr enn annað þat er hann ꝼær lambí i ſ ſkẏia ꝺeillꝺ þa er ver komum í íſa . Ǫrar eru urækter oꝛar . Spakt ſkẏllꝺí hið ellzta barn þvi at hið ellra ma øra hið øra . þar var tu at er ꝼiaðꝛ kilæðít þvat þriggia ſẏna auſtr mun ek þerer ſẏna . nu verðꝛ þetta allt ſaman raꝺꝺar ſtaꝼanna a ȧ ǫ  e ė ę  i i o ȯ ø  u  y ẏ en þo að ek rita æigi ꝼleirí raꝺꝺar ſtaꝼí enn raꝺꝺernar ꝼunꝺuz i voꝛu malí atian gioꝛvar oꝛ ꝼimm latinu roꝺꝺum þa er þo gott að rita þat að er grein enn ꜳ raꝺꝺar ſtoꝼum bæðí þeim er ðꝛ uoꝛu i ſtaꝼroꝼi ok þeim oðꝛum er nu eru i gioꝛꝼer gꝛein ſu er mali ſkipter hvart ſtaꝼr er langr eða ſkammr ſem grikker rita i ǫðꝛu likneſkí langan ſtaꝼ enn i ǫðꝛu ſkamman . Sua rita þeir e ſkaman . e en ſua langan ſem ſia ſtaꝼr er H þannveg o ſkammann . . enn þann veg langan Þa gꝛæin vil ek enn ſẏna þviat hon ſkipter mali ok iaꝼnt ſem hinar ꝼẏʀí ok merkia ena longu með ſtrẏki ꝼra hínum ſkommum . Fár ꝼar rȧmr ramr l ǫl vn vǫn seþu ſéðu . ꝼrȧmer ꝼra mer vėr ver vnez vænez vil víl minna mínna gȯð goð móna mȯna goðrði goðꝛęðí mnꝺí mǫnꝺi ꝺra ꝺura . rnar rúnar ꝼlẏtr ꝼlẏtr bꝛẏnna bꝛynna . Far heíter ſkiper enn ꝼr nokkurſkonar nauð . ʀammr er ſterkr maðꝛ enn rmr enn hſe . ǫl heiter ꝺꝛẏkkr enn ól er banꝺ . Tungan er malínu vǫn enn að tǫnnunum er bitzinſ vón Seþu hve vel þeir ſeðu er ꝼer ſaumꝼǫꝛinni reðu . miok eru þeiꝛ menn ꝼramer er æigi ſkammaz að taka mína konu ꝼra mer . Sva er moꝛg við ver ſinn vr at varla oꝼ ſér hon aꝼ honum ner . Vėniz æigi goðꝛ maðꝛ því þo að vꜳnꝺꝛ maðꝛ vęníz goðum konum . Dul vętter ok vil at lina muní erꝼiði ok víl . huglan mann vil ek mínna hugðꝛa erenꝺa mínna Su kona gǫꝼgar gȯð er ſialꝼ er góð . Mȯna mín móna kveðꝛ barníð við mik gioꝛa verſt hióna . vel likuðu goðręði goðręðí . þat eru goðar árar ſem ſkallꝺ qvað leka munꝺí huſit eꝼ æigi munꝺí ſmíðꝛinn eꝼ geſtrinn kveðꝛ ꝺra þa ſkẏllꝺí æigi bonꝺinn ꝺura . Rnar heita gellter enn runar mꜳlſtaꝼer . Seþu hve ꝼlotinn ꝼlýtr er ſękarlinn ꝼlẏtr . Stẏri maðr þarꝼ bẏrenn bꝛýnna enn ſa er nautunum ſkal bꝛẏnna . nu eꝼ nokkur þeſſa greina .vi. enſ ꝼioꝛða tigar ma sva níðꝛ ꝼalla at allꝺꝛe þurꝼí i vꜳru mlí þa ſkiotumz ek ẏꝼer ſem víſ von er eða sva eꝼ ꝼleírí ꝼinnaz i manzenſ rǫꝺꝺu . en þat er gott að víta ſem ꝼẏ var getið er sva kveðꝛ að hverium raꝺꝺar ſtaꝼ i hveriu malí ſem hann heiter i ſtaꝼróꝼí nema þa er hann haꝼnar ſinu eðlí ok hann ma hellꝺꝛ þa ſamhlioðanꝺi heíta en raꝺꝺar ſtaꝼr . þat verðꝛ þa er hann er ſtaꝼaðꝛ við annan raꝺꝺar ſtaf ſem her eru nokkur ꝺæmí nu . auſtr iarn eir . iur æẏrer vín . nu er æigi rvænt að ſva ſvarí nokku mer . þar er oꝛð at þu ritar þar ę . er ꝼleſter menn rita í þa er hann verðꝛ ꝼyrir ſamhlioðanꝺa ſettr ſem nu er ſkamt ꝼra því er þu ritaðer earn þar ſem ek munꝺa iarn ríta eða sva i mꝛgum ſtǫðum ǫðꝛum . þa ſvara ek sva . þu heꝼer þar rett ꝼunꝺit ok þo æigi allz getið þeſſ er þer ma ek kẏnlega þikkia ritað haꝼa ok þo haꝼa ek ꝼyrir ǫnnkoſt ſva ritað i ꝼleſtum ſtǫðum . eꝼ ek gerða annat mal ſem þar væri ꝼull þǫꝛꝼ ok ęren eꝼní til er kięnſka værí oꝼ þat til hverra ſtaꝼa hverr oꝛð haꝼa eðli eða a hveria lunꝺ hveria ſtaꝼi ſkẏllꝺi ſaman ſtaꝼa þa væri ſu bok ǫnnur ǫll ok mikklu meírí ok ma ek aꝼ þvi æigi þat mal nu mæla innan i þerſu en þo mun ek nokkurum oꝛðum ſvara um þetta hið æína oꝛð er þu ſkoꝛaðer hellꝺz í ꝼyrir þi at þat hlioð er ſamhlíoðanꝺinn heꝼer eða ſa raꝺꝺar ſtaꝼr er i hans ſtað er ſettr ok ſtaꝼaðꝛ við annan raꝺꝺar ſtaꝼ er æigi auð ſkilið þviat litið verðꝛ ok við blanꝺít nęr eða . groeð við raꝺꝺar ſtaꝼ þann er við er ſtaꝼat . þa er þeſſ leitanꝺa hvarr sva ꝼinnem ver kveðit hið ſama oꝛð að ſa raꝺꝺar ſtaꝼr ſe ꝼra oðꝛum raꝺꝺar ſtaꝼ ſkilinn ok gioꝛi ſína ſam ſtǫꝼon hvá er optaz er við ſtaꝼaðꝛ sva at æína ſamſtǫꝼon gioꝛa baðer . ſkallꝺ eru hoꝼunꝺar allrar rẏnni eða mlſ greinar ſem ſmiðer málſ græína eða lǫgmenn laga . en þeſſa lunꝺ kvað æinn þeira eða þeſſu likt nu þo að kveðanꝺin ſkẏllꝺí hann til at ſlita æína ſam ſtǫꝼu i ſunꝺꝛ ok gíǫꝛa tvær ur . til þeſſ at kveðanꝺí hallꝺiz í hættí þa rak hann þo æingí nauðꝛ til þeſſ at ſkipta ſtǫꝼunum ok haꝼa e . ꝼyrir i eꝼ hellꝺꝛ ættí í at vera en e þo at mer litiz æigi at því . enn eꝼ nokkuʀ verðꝛ sva æínmll eða hia máll at hann mæler a mot sva moꝛgum monnum ſkẏnſǫmum ſem bæði letuz ſialꝼer kveða þetta oꝛð aðꝛ ek ritaða þat ok ſva hæẏra aðꝛa menn kveða ſem nu er ritað ok þu lætr í ſkulu kveða enn æigi e þo at þat oꝛð ſe i tvær ſamſtǫꝼur ꝺeillt . þa vil ek haꝼa ſtrð katoníſ þat er hann reð ſẏní ſínum i verſum þat er sva að ſkilia . hirð æigi þu að þræta við mꜳlróꝼſmenn Malróꝼ er geꝼit mǫꝛgum en ſpekín ꝼꜳm . nu lẏk ek her um ræðu raꝺꝺar ſtaꝼanna enn ek leíta við eꝼ guð loꝼar at ræða nakkvat um ſamhlioðenꝺꝛ . I naꝼní ſamhlioðanꝺa hverſ ſem æínſ er nokkurr raꝺꝺar ſtaꝼr þviat hvarki neꝼner þau nǫꝼn ne ǫnnur eingi eꝼ þeir niota æigi raꝺꝺar ſtaꝼa ſem ꝼẏ var ſagt . nu þo að þat hlioð eða atkvæðí er ſamhlioðenꝺꝛ haꝼa megí varla æitt ſaman að kveða enꝺa ſe þo nauðꝛ at ſkilia hvat þeir ſtoða í málínu enꝺa ſtoði eingí þeira þat allt í málínu ſem naꝼn hans er til ſem raꝺꝺar ſtaꝼerner giǫꝛa þa mun ek sva haga naꝼní hvers þeira er aðꝛ haꝼði æigi sva naꝼn til at þa ſkal aꝼ naꝼnínu ſkilía hvat hann ſtoðar i malínu þo að aðꝛ ſkilí æigi ſkal þat at kvæðí hverſ þeira i hveríu mali vera ſem þa liꝼer naꝼnſinſ epter er oꝛ er tekinn raꝺꝺar ſtaꝼr oꝛ naꝼní nu . b . ꝺ . g . h p t þeir ſtaꝼer haꝼa aꝼ því munꝺang mikit æínſ ſtaꝼſ at kvæðí at allꝺꝛí ma tva ſamhlioðenꝺꝛ enſ ſama lutar ſetía í æinní ſam ſtoꝼvn ꝼyrir raꝺꝺar ſtaꝼinn . f . l . m n . r . ſ . þeir ſtaꝼer megu haꝼa tveggia ſamhlioðanꝺa atkvæðí hverr æinn eꝼ ſua miǫk vill at kveða ſva ſem hverr þeira er epter raꝺꝺar ſtaꝼinn verðꝛ ſettr ſem þar berꝛ vítní er ver neꝼnum þa með sva mikklu atkvæðí ſem munꝺím ver eꝼ sva ſkẏllꝺi rita noꝼn þeiꝛa eꝼꝼ . ell . emm enn err eſſ . ma ok minnka atkvæði þeira þo at þeir ſtanꝺi epter raꝺꝺar ſtaf í ſamſtǫꝼon ok ſe ſva neꝼnꝺꝛ ſem þeſſa koſtar værí rítin noꝼn þeiꝛa ef . el . em . en er . eſ . ſem ek læt þa sva heita alla ok allꝺꝛí haꝼa mei enn æinſ ſtaꝼſ at kvæðí hvern hvart ſem þeiꝛ ſtanꝺa ꝼyrir raꝺꝺar ſtaf í ſamſtoꝼun eða epter . nema þarꝼ ek rít ſamhlioðanꝺa hverngi er ek rit með vertí hǫꝼuðſ ſtaꝼſinſ . enꝺa ſtanꝺí hann epter raꝺꝺar ſtaꝼenn i ſam ſtǫꝼun þa læt ek þann æínn íarteína eaꝼn mikit ſem þar værí tveir eínſkonar ok enſ ſama konar ritner til þeſſ at rit verði mínna ok ſkiotara ok bok ꝼell ꝺꝛíugara . nu þarſ þeiꝛ ſtaꝼer ero er raꝺꝺar ſtaf heꝼer eptra i naꝼninu ſem eru . b . c . ꝺ . g . p . t ok aꝼ þi oꝼ æẏkr æigi at kvęði naꝼnſ hverſ þeiꝛa þa ſkipti ek þar hoꝼuð ſtaꝼſinſ naꝼní ok ſet ek þa raꝺꝺar ſtaf ꝼẏʀ til þeſſ at avkaz megí atkvæði þeiꝛa sva i naꝼninu ſem annarſſtaðar ſkulo þeir i malínu iarteina . Skal nu hverr ſamhlioðanꝺi iammikit ſitt atkvęði leggia til lagſ við raꝺꝺar ſtaf þann er í naꝼní hans er ſem hann ſkal haꝼa við hverngi annaa er hann verðꝛ ſtaꝼaðꝛ í hveriu malí . enn ꝼyrir þvi nu at ſumer ſamhlioðenꝺꝛ haꝼa ſin likneſkí ok naꝼn ok iarteín en ſumer haꝼa hoꝼuðſtaꝼſ likneſkí ok naꝼn ok iarteín en ſumer haꝼa hǫꝼuðſtaꝼſ likneſkí ok ſkipat ſtǫꝼum ſumra i naꝼní ok auk at kvæði bæði naꝼni ok iarteínar en ſumer hallꝺa likneſki ſinu ok er þo minnkat atkvæði naꝼnſ þeira ok iartein ſu er þeir ſkulo haꝼa í málínu ſkal þeiri lik er i naꝼnínu verða þa ſkal nu ſẏna leíta bæði likneſkí þeiꝛa ok sva noꝼn ꝼyrir oꝼan ritín at ẏꝼer þat megí nu allt ſaman líta er aðꝛ var ſunꝺꝛ lauſlega um rętt ebb . che . ecc . ꝺe . eꝺꝺ ef . eff . ge . egg . eng . ha . Ha . el . ell . em . emm . en . enn . pe . epp . b . B . c .  . ꝺ . D . f . F . g . G . �� . h . H . l . ꝇ . m .  . n . ɴ . p . P . er e eſ . eſſ . t . T . x . X . þ . Sa ſtaꝼr er her er ritínn . C . er latínu menn ꝼleſter kalla ce ok haꝼa ꝼyrir tva ſtaꝼí ꝼyrir t . ok . ſ . þa er þeir ſtaꝼa hann við e . eða í . þott þeir ſtaꝼi hann við a . eða o . eða u ſem k . ſem ſva ſtaꝼa ſkotar þann ſtaꝼ við alla raꝺꝺar ſtaꝼí i latinu ok kalla che . hann læt ek ok che heita i oꝛu ſtaꝼroꝼí ok ſtaꝼa ek sva við alla raꝺꝺar ſtafi ſem . k . eða q . en þa tek ek ẏr ſtaꝼroꝼí bꜳða ok læt ek þenna æín . C . ꝼyrir hvarn hinna ok sva ꝼyrir ſialꝼan ſik allz þeir hoꝼðu aðꝛ aller æitt hlioð i ſtǫðum eða iarteín . enn ꝼyrir þvi at . C . heꝼer enn ſama vǫxt hvart ſem hann er hoꝼuð ſtaꝼr ritínn eða æigi allra hellꝺz er ek rít þa hoꝼuð ſtaꝼí ſtæʀi enn aðꝛa í rítí er æigi ſtanꝺa i verſ upphaꝼí ok ſkulo tva ſtaꝼi earteína ok þa rit ek ꝼyrir hans hoꝼuð ſtaꝼ þenna ſtaf  . ꝼyrir því at þa heꝼr hann ſinn voxt þot nakkvat lægiz við . er ok æigi all ꝼiartekit til þeſſ vaxtar honum allz ſa ſtaꝼr ſtenꝺꝛ í grikſku ok heiter kappa ok iarteiner .xx. í tǫlu þar enn her ſkal hann i mali varu ſtanꝺa ꝼyrir .cc. ſem aðꝛ ener ſmærí hǫꝼuð ſtaꝼer iarteina tva ſtaꝼí i malí . ma hann ok i tǫlu vʀí iarteina .cc. tiræð ſem ce tvau i latinu . aðꝛ hann værí ꝼyrir tva ſtaꝼí ſettr ok hann het che þa haꝼði hann eꝼtra e . en . c . í naꝼní ſinu . en nu ſkiptí hann ok haꝼi e ꝼẏrſt í naꝼnínu ok heítí ekk enꝺa ſiti um ſogoꝛt . þat n er ſtenꝺꝛ ꝼyrir g hið næſta í æinni ſamſtǫꝼu þat er minnr i neꝼ kveðit en mei i kverkr enn ǫnnur . n . aꝼ þvi at þat tekr við blanꝺ nakkvat aꝼ g . nu gioꝛí ek þeim aꝼ þi vín veittar ſamꝼarar ſinar ok gioꝛi ek æínn ſtaꝼ aꝼ baðum þannz ek kalla ęng ok ritk a þerſa lunꝺ ŋ̲ . hann læt ek iarteina æínn ſem hina tva sva at allt ſe eítt hvart þu rítr hringr eða hriŋ̲r nema þat er rit mínna er ſtaꝼer eru ꝼærí hvarki heꝼi ek bꝛugðit vexti ne naꝼní a h . þviat hann ma hvarki vaxa ne þverra ne a æingí ueg ſkapaz i ſinu atkvæði . x . ẏ . z ⁊ þeiꝛa ſtaꝼa ma þarnaz eꝼ vill i varu malí þviat æingi er æinka iarteín þeiꝛa allz þeiꝛ eru ꝼyrir þa æína ſtaꝼí haꝼðer er aðꝛ eru i ſtaꝼroꝼí ſumer ꝼyrir tva ſem x . ok z . ⁊ eða ̅ er ꝼyrir ꝼleiri verðꝛ ſtunꝺum . enn ſumer ꝼyrir æinn ſem ẏ eða ſtunꝺum ̅ . x hann er ſamſettr i latínu aꝼ c ok ſ . hann vil ek haꝼa sva ſamſettan i voꝛu malí ok ekki ſinn lata hann hoꝼuð ſtaꝼ vera þviat hann verðꝛ allꝺꝛegí ꝼyrir c . tvau ne ſ . tvau ok æigi i upphaꝼí verſ ne oꝛðz ne ſamſtǫꝼunnar . ẏ hann er grickſkr ſtaꝼr ok heiter þar vi enn latinu menn haꝼa hann ꝼyrir i ok i griſkum oꝛðum að æínſ þo eꝼ ſkẏnſamliga er ritað ok þarꝼ hann aꝼ því æigi her i vꜳra tungu nema maðꝛ vilí ſetia hann ꝼyrir u þa er hann verðꝛ ſtaꝼaðꝛ við annan raꝺꝺar ſtaꝼ ok haꝼðꝛ ꝼyrir ſamhlioðanꝺa . er þo lata ek aꝼ nu at ríta hann þviat ek ſéa u þeſſ meirí þoꝛꝼ ꝼulltíngſ en oðꝛum raꝺꝺar ſtoꝼum þa er þeiꝛ verða ꝼyrir ſamhlioðenꝺꝛ ſetter . z hann er ſamſettr aꝼ ꝺeleth ebreſkum ſtaꝼ sva ritnum ok ſettr er ꝼyrir ꝺ ok aꝼ þeim oðꝛum er heiter ſaꝺe ok er sva ritenn . ok er ꝼyrir eſ i latinu ſettr allz hann ſialꝼr er ebꝛeſkr ſtaꝼr er þo ſe hann i latinu ſtaꝼróꝼí ok haꝼðꝛ . þviat ebreſk oꝛð uaða opt i latinunni . honum viſa ek hellꝺꝛ oꝛ vꜳru mꜳlí . ok ſtaꝼroꝼí þviat þo verða ꝼyrir nauzẏnia ſaker ꝼleiri ſtaꝼer i þar enn ellegar villꝺa ek haꝼa . vil ek hellꝺꝛ rita þeim enum ꝼꜳm ſinnum er þarꝼ ꝺ ok ſ allz hann er oꝼvallt i oꝛu malí aꝼ ꝺ ſamſettr ok . ſ . en ekkí ſinn aꝼ ꝺ ok ſ . ok er hellꝺꝛ ſamſtǫꝼon enn ſtaꝼ ok ero ſtaꝼaðer ſaman e ok t i latinu . enn e ok þ . i oꝛu malí eꝼ haꝼa ſkẏllꝺí enn ek heꝼi hann ſem ſizt i oꝛu malí ok ſtaꝼroꝼí þviat allꝺꝛegi verðꝛ ſu ſamſtǫꝼun sva i oꝛu malí æín ſaman at æigi ſtanꝺí i þeiri hinni ſǫmu ſamſtoꝼun nava ſamhlioðanꝺi ꝼyrir e . et . Titull heꝼer enn ekkí eðlí til ſtaꝼſ enn hann er þo til ſkẏnꝺiŋ̲ar ritz ok minnkunar ſettr ꝼyrir ẏmſa ſtaꝼí aðꝛa . ſtunꝺum ꝼyrir æinn en ſtunꝺum ꝼyrir ꝼleírí . Set ek hann optaz ꝼyrir m . eða ſtunꝺum ꝼyrir n eða ꝼyrir er ſamſtǫꝼon . þann er er vaxinn ͛ . kanka ek til þeſſ meirí rꜳð en litil binꝺi hverr með títlí ſem til ꝼẏnꝺiligt ok auðſkillekt þikker . Titull heꝼer þo nokkura iarteín til naꝼnſ þeſſ er hann  þo at hann megi æigi sva merkia aꝼ naꝼní ſem aðꝛa ſtaꝼí . Titan heiter ſol en þaðan aꝼ er minkat þat naꝼn er tituluſ er a latinu . titull kveðum ver þat er ſem litil ſol ſe þviat ſua ſem ſol lẏser þarſ aðꝛ var mẏrkt þa lẏser sva titull bok eꝼ ꝼyrir er ritinn eða oꝛð eꝼ ẏꝼer er ſettr . Staꝼ þann er ꝼleſter menn kalla þoꝛn . þann kalla ek aꝼ því hellꝺꝛ the at þa er þat atkvæði hans i hveríu malí ſem epter liꝼer náꝼnſinſ er ẏr er tekinn raꝺꝺar ſtaf oꝛ naꝼní hans ſem alla heꝼi ek ſamhlioðenꝺꝛ ſamða i þat mark nu ſem ek reit ſnemma i þeira umræðu . ſkal þat ſtanꝺa ꝼẏʀi i ſtaꝼ roꝼí enn titull þo at ek haꝼa ſiðaʀ um ræðu um hann þviat hann er ſiðarſt i ꝼunꝺinn . enn aꝼ þi ꝼẏʀ um titul at hann var aðꝛ i ſtaꝼroꝼi ok ek let hann þeim ꝼẏlgia i umræðu er honum liker þarnaz ſína iarteín . hoꝼuð ſtaꝼ theſenſ rit ek hvergi nema i verſ upphaꝼi þviat hans atkveði ma æigi æxla þot hann ſtanꝺi epter raꝺꝺar ſtaf i ſamſtǫꝼon . nu þo að ek haꝼa miǫk ſkẏnꝺilega mællt um hoꝼuð ſtaꝼanna rit þeiꝛa er ꝼyrir tva ſkal æinn vera þa kalla ek æigi rangt ne illa ritað þo að hiner tveir ſe þar hellꝺꝛ ritner er hvergi er hoꝼuð ſtaꝼr er þo vilia ek hellꝺꝛ æinn ſtaꝼ ríta þar ſem bæði ſtoðar iamnmikit æinn ok tva til þe ſem ek ſagða að rit verði mínna ok ſkiotara ok bokꝼell ꝺꝛiugara . enn þat væit ek æigi hvat þa ſkal að haꝼa eꝼ sva illa verðꝛ at enn hgz nokku í ok mæler sva þar ſem þu ritr høꝼuð ſtaꝼ æinn kveðꝛ hann eꝼ hann rðꝛ þat eða ſamhlioðenꝺꝛ tva æinſkonar ſamꝼellꝺa i eínní ok enni ſømu ſamſtǫꝼu ſeger þu . þar vil ek hvarkí ríta ſamhlíoðenꝺꝛ tva ne høꝼuðſtaꝼ æínn til þe að auka atkvæðít ne enn hellꝺꝛ þann ſem æigi ſe hoꝼuð ſtaꝼr til þeſſ at minnka hellꝺꝛ rit ek æínn enſ ſama konar enſ ſama iaꝼnan ok æigi hoꝼuð ſtaꝼ ne ma i upphaꝼí oꝛðz ok verſ ok qveði sva miok eða lítt að hveríum ſem ek ræð ſiðan . eða æigi rækí ek að ek kveða iaꝼnmíǫk at ǫllum . hvað þa ſkal að haꝼa kvað ek . hvað þa nema ſẏna honum sva ſkẏr ꝺæmí þeiꝛa græína er hann ſkílr engvar ðꝛ vera að þa þikkiz hann oꝼ ſæinn verða til að mæla ſealꝼr a mot ser ok verða ꝼẏʀí að bꝛagðí að þeir er ella munꝺu ꝼiꝼla hann ok kalla ſem værí ſpakara eꝼ þegðí . nu eru her þau ꝺæmí er brꜳða ꝼangſ ꝼunꝺuz þeir . enn ſiðan nokkuru lioſlega til mꜳlſ ꝼærð ok ſkílníngar . Ube Ue . ſekr ſekkr . hǫꝺu . hꝺo . aꝼarar aꝼarar þagat . þaɢað . ǫl . ǫꝇ . ꝼrame . ꝼraᴍe . vina . viṅa krapa . kraṗa . hver . hve . ꝼuſ . ꝼus . ſkiot . ſkiott . Ube . þat eru tvau noꝼn tveggía bok ſtaꝼa . enn Uʙe þat er æínſ manz æítt naꝼn . ſekr er ſkogar maðr . enn ſekkr er í lt . hǫꝺo þa er hǫlga ꝺo . enn hæẏrðí til hoꝺꝺu þa er þo bar hverenn . Betra er hveríum ꝼẏʀ þagað enn anna haꝼí þaɢað . Eigí eru ǫl ǫll að æínu . Mæirí þikker ſtẏri mannzínſ ꝼramí enn þeſſ er þiliurnar bẏgger ꝼrammi . Sa er meſtr guðſ vina er meſt vill til víɴa . Vaꝺa opt til kirkiu krapa þo að þar ꝼaí leið krappa . hverr kona ok karlmaðr ſkẏllꝺu þeſſ ꝼuſ ſem guð er ꝼu . þa munu þau til goðꝛa verka ſkíot ok haꝼa guðſ hẏlli ſkiott . nu um þann mann er ríta vill eða nema að varu mali ritið . annað tveggía helgar þẏðingar eða lǫg eðꝛ att viſi eða sva hveregi er maðr vill ſkẏnſamlegha nẏtſemí a bok nema ęðꝛ kenna enꝺa ſe hann sva litil ltr i ꝼroðleikí ꜳſtinni að hann vili ne ma litla ſkẏnſemí hellꝺꝛ en ǫngva þa er ameðal verðꝛ enar meirí . þa leſe hann þetta kapitlum vanꝺlega . ok bætí ſem i mǫꝛgum ſtoðum mun þurꝼa ok mete viðleitní mína en várkẏnne ukiænſku . haꝼi ſtaꝼ roꝼ þetta er her er ꜳðꝛ ritað unnz hann ꝼær þat er honum likar betr . a ȧ ǫ  e ė ę  i i o ȯ ø  u  y ẏ . b ʙ c  . d ꝺ . f . f . g ɢ . ŋ̲ . h . l ꝇ m . ᴍ . n . ɴ . p . ṗ . r ʀ . ſ s . t . T . x . þ . ᷑ . ᷒ ͛ ̅ ͥ Nu ꝼyrir því at maðꝛinn ſe ſkẏnſamlegum anꝺa ſkrẏꝺꝺꝛ ok prẏꝺꝺꝛ þa ſkilr hann ok greiner allra lutí giǫꝛr ok glǫggra en onnvr kẏkvenꝺi . þa næẏtí ok nioti þeſſ lanſ með guði . hiarta mannz kenner allz ok við hiartat liggr bæðí barki ok velenꝺí ok anꝺblaſnar æðar renna þar upp ok rætaz bæði þær æðar er bera uinꝺ eða blaſtr bloð eða lioð . Ok a annan veg hoꝛꝼa þær sva at þær mætaz við tungu rætr með því hverr er þarꝼ ʀenn ok rǫꝺꝺ upp ꝼyrir hveriu oꝛði . þarꝼ ok með oꝛði hveriu þriar þeſſar greíner . minni ok vit Ok ſkilning . minni at muna oꝛða atkvæðí . Vit at hugſa hvat hann vill mæla . Skilning til þeſſ hvat i bẏr oꝛðunum . nu haꝼa þesser luter hlioð ſumer rǫꝺꝺ ok ſumer mal ſem ſagt var . Su er æín greín hlioðſ er þẏtr veðꝛ eða vtn eðꝛ ſioꝛ eða griot eða biꝛg eða ioꝛð hrẏnr . þetta hlioð heiter gnẏr eða þrẏmr ꝺẏnr eða ꝺunur . Sva þat hlioð er mꜳlmr mætiz eða manna þẏſſ þat heíter ok gnẏr glẏmr eða hlẏmr . Sva þat er viðer brotna eða gneſta . þat heiter bꝛak eða bꝛeſter þetta eru vitláuſ hlioð . enn her umꝼram er þat hlioð er ſtaꝼi æina ſkoꝛter til malſ . þat heiter ſaungr þat eru hǫꝛpur eða onnur ſǫngꝼæri . Ǫnnvr hlioðſ græin er ſu er ꝼuglar eðꝛ ꝺẏr eða ſækvikenꝺí haꝼa . þat heiter roꝺꝺ . heita þær raꝺꝺer a marga lunꝺ . Fuglar ſẏngia eða gialla eða klaka ok þo ẏmſum haattum . ꝺẏra rǫꝺꝺ er greínꝺ með mǫꝛgum noꝼnum . ok kunnu menn ſkẏn hvat þikkiaz benꝺa i ſinum ltum ſumum . Sækvikenꝺi blaſa eða gialla . allar þeſſar raꝺꝺer eru miok ſkẏnlauſar sva at ꝼleſtr luti manna vití . þriðia hlioðſ græín er micklu merkiliguz er menn haꝼa þat er hlioð ok roꝺꝺ ok maál . Maalið gíoꝛiz aꝼ blæſtrinum ok tungu bragðinu ok ſkipan varranna . eꝼ maðr getr mickla malſnillꝺ þa þarꝼ þar til þrent vit ok oꝛðꝼærí ok ꝼyrir ætlun Ok alhægt tungu bragð . eꝼ tenn eru ſkoꝛðottar ok miſſir tanngarðar . þat lẏter malit sva ok eꝼ tungan er oꝼ mikil þa er mꜳlið bleſt . nu er hon oꝼ litil þa er ſa holgomr . þat kann ok ſpilla mꜳli mannz eꝼ varrar eru æigi heílar . Muðꝛinn er leikvollr oꝛðanna en tungan ſtẏrið . a þeim leikvelli eru reiſter þeir ſtaꝼer er allt ml gioꝛa . ok .v. hringar eru um þa ſtaꝼi ſlegner eða ſetter í maalſ hættí . i ꝼẏrſta hring eru ꝼioꝛer ſtaꝼer er heita hoꝼuð ſtaꝼer . þa ma til æinſkiſ annarſ nẏta enn vera upphaꝼ ok ꝼyrir oðꝛum ſtǫꝼum . þ . ẏ . h . q . i ǫðꝛum hríng eru ſtaꝼer .xij. þeir heita maalſ ſtaꝼer hverr þeira ma vera bæði ꝼyrir ok epter i oꝛðinu ok gioꝛer þo æingi þeira mal aꝼ ſialꝼum ser . b ꝺ f g k . l m n p r ſ t Nǫꝼn þeira eru epter hlioð þeira . i þriðia hríng eru xij. ſtaꝼer er hlioðſtaꝼer heita . þeſſi er græin þeira . ꝼẏrſt heita ſtaꝼer ok ſkal sva heita . a e i o u ẏ . ǫnnur er þeira græín ſu at þeir heita limingar ok ſkal þa sva rita æ ꜵ ꜹ . þesser þrir ſtaꝼer eru hvar tveir hlioðſtaꝼer ſaman limðer þviat þeſſi ſtaꝼr hverr heꝼer hvern lut aꝼ hlioði hinna er hann er aꝼ gio . en þriðia græín er ſu er þeir ſtaꝼer haꝼa er heita lauſa kloꝼar ok ſkal ſua rita eẏ ok ei þesser tveír ſtaꝼer eru ritaðer ubꝛæẏtter i hvarum ſtað ok gioꝛr æinn aꝼ þvi at hann tekr hlioð þeira beggia ok ꝼyrir ritz hꜳttar ſaker er þa uhægt ſaman at binꝺa Tolꝼti ſtaꝼr er ſkiptíngr . þat er æinn hlioð ſtaꝼr eꝼ malſtaꝼr er ꝼyrir honum ok epter i ſamſtǫꝼun . enn eꝼ hlioðſtaꝼr er næſtr epter hann þa ſkiptiz hann i malſtaꝼ ok gioꝛaz þa aꝼ honum mǫꝛg ꝼull oꝛð ſua ſem ía eðꝛ ioꝛð eða ioꝛ onnur ſkipting er þat er hann er lauſa kloꝼi ſua ſem ꜳðꝛ var rítað . þa er ſua eꝼ malſtaꝼr ſtenꝺꝛ ꝼyrir honum ok hlioðſtaꝼr epter ſua ſem bioꝛ eða biꝛn eðꝛ biǫꝛg . a i o u . þeſſer gioꝛa æiner ſaman mꝛg oꝛð ꝼull . enn ſkamt mal giꝛa þeir ſialꝼer . eꝼ a gioꝛer heillt oꝛð . þa metz það ſem þu neꝼner ẏꝼer i . o . eða u þat ſkípter um oꝛðum ſua ſem er ſatt eða uſatt . menn kalla ẏ æinn við æ þat er veinon . kallað er ok æẏ eða æí þat er allꝺꝛegi þrẏtr . hlioðſtaꝼer haꝼa tvenna grein þa er optlega ſkiptaz oꝛðin með . at þeir ſe ſtuꝺꝺer eða ꝺꝛegner . er þvi betr ꝺregit ẏꝼer þann ſtaꝼ er ſæint ſkal at kveða ſua ſem her er . a þvi ri er ari var ꝼæꝺꝺꝛ ok ér ertuð hann . þat er i minu mínní . opt ſkipta oꝛða leiðingar ꜵllu mali hvart hinn ſami hlioð ſtaꝼr er leiꝺꝺꝛ ſkiott eða ſeint . loꝼat er þat i ritz hætti aꝼ hneigingum hellꝺꝛ a lẏkkiu enn ꝼull a . ok er þa ſua . ę .  . i ꝼioꝛða hring eru tolꝼ ſtaꝼer ſua ritaðer .  . ʟ . ᴍ . ɴ P ʀ S T þesser ſtaꝼer eru ſetter hverr ꝼyrir tva iaꝼna ſier i ritz hætti þviat ſum oꝛð enꝺaz i ſua ꝼaſt atkvæði at æingi mꜳlſtaꝼr ꝼær æinn boꝛið ſua ſem hꜹll eða ꝼiall kroſſ eða hroſſ ꝼramm eða hramm . nu þarꝼ annað hvart at rita tva maalſtaꝼi eðꝛ þenna æinn . i ꝼimta hring eru ritaðer þeir þrir ſtaꝼer er heita unꝺerſtaꝼer ð . z . x . ma þeim við engan ſtaꝼ koma nema þeir ſe epter hlioðſtaꝼ i hverri ſamſtǫꝼun ꝼioꝛði ſtaꝼr er . c . þat er rett hans hlioð at hann ſe i enꝺa ſamſtǫꝼu ſem aðꝛer unꝺerſtaꝼer . Titlar eru her ſua ritaðer ſem i ǫðꝛum ritz hætti heꝼer titull ekki æínkar eðli til ſtaꝼſ hellꝺꝛ er hann til ſkẏringar ritz Sol heiter titan heiter þaðan aꝼ tituluſ i latinu er ver kollum titul . þat er ſem litil ſol . þviat sva ſem ſol lẏser hæím allan sva lẏser titull oꝛð rett ritin . þeser eru ꝼioꝛer hoꝼuð ſtaꝼer þ . ẏ . h q . enn þeser eru ſex hǫꝼut ſtaꝼer obꝛæẏtter a e i o u ẏ . eru þeir ok limðer ſaman i ritz hætti . þa eru þeser .xij. ſaman maalſtaꝼer ubꝛæẏtter . b ꝺ f g k l m n p r ſ t . þeſſer eru unꝺerſtaꝼer . c x z ẏ . ok þeia ma miſſa í vꜳru mꜳli eꝼ vill . x . er ſamtengðꝛ aꝼ c ok ſ . i latinu . ok . hann er samtengðꝛ aꝼ ꝺ ok ſ ok er ebreſkr ok er hellꝺꝛ ſamſtoꝼon en ꝼaſtr eru ſtaꝼaðer ſaman e ok t i latinu enn ꝼyrir þvi nu at ſumer ſamhlioðenꝺꝛ haꝼa ſitt likneſki ok naꝼn ok iartein . enn ſumer haꝼa hoꝼuð ſtaꝼſ likneſki ok ſkipat ſtꝼum . enn ſumer i naꝼni ok aukit at kveði bæði naꝼnſ ok iarteinar . enn ſumer hallꝺa likneſkí ſinu ok er þo minnkat at kvęði naꝼnſ þeira ok iarteín ſu er þeir ſkulu bera í malínu þeiri lik er i naꝼninu verðꝛ . þa ſkal nu ſẏna leita bæði likneſki þeira ok ſua nꝼn ꝼyrir oꝼan rituð at ẏꝼer þeim megi nu allt ſaman líta er ꜳðꝛ var ſunꝺꝛlauſliga um rętt . a a o ǫ ę e  u y ẏ be ebb che . ecc ꝺe eꝺꝺ . ef . b B c  d ꝺ f eff ge egg . ęng . ha Ha . f g ŋ̲ h H el ell em emm . en enn . l ʟ m ᴍ n ɴ epp er err eſ eſſ te p pp r ʀ ſ s te ett ex eX et þe ̅ ̅ ᷑ ꝝ ᷓ ᷒ z x ok ⁊ þ . nu verðꝛ þetta allt ſaman ſtaꝼroꝼ kallat . þesser ſtaꝼer gioꝛa allt mꜳl ok henꝺer maalit ẏmſa ſua til at iaꝼna ſem hoꝛpu ſtrenger gioꝛa hlioð eða eru læẏſter luklar i ſimphoníe eða þa er oꝛgan gengr upp ok níðꝛ aptr ok ꝼramm um allan gamma þann er með ser heꝼer nítian lukla ok ꜳtta raꝺꝺer . ok nu koma til motz þeser .v. hríngar ſtaꝼanna er ꜳðꝛ var um rætt . kallaz nu hvarer við aðra ſtaꝼroꝼ ok gammi ok taka nu hlioðſtaꝼer þar ſin hlioð ok raꝺꝺar ſtaꝼer rǫꝺꝺ . mꜳlſtaꝼer malit ok ſamnaz til oꝛðanna sva margra at ekki er þeſſ mællt i heiminum at æigi ſe þeser ſtaꝼer til haꝼðer . nu eru æingi þau lætí eða hlioð eða raꝺꝺer at æigi muni þat allt ꝼinnaz i gamanum nu tekr ſua ꝼremí mikit um gioꝛaz er oꝛðin heꝼiaz upp ok hliomrenn uex ok raꝺꝺernar glẏmia a . Neꝼniz ok sva ꝼremí ſǫngr er þetta heꝼer allt til ok nu þẏſſ ſia ꝼlokkr ꝼramm a leikvǫllinn ok ollum megín at ſtẏrínu þvi er tungan heiter ok heita nu a hana til mꜳlſinſ ok oꝛðanna Ok ſǫngſinſ at hon kveðí þat allt upp ok hon gioꝛer ſua ok hneiger ſik til ſtẏrimanzinſ ok maler sva Oſanna ſeger hon . þat þẏðiz a vaara tungu sva . græð þu oſſ . enn þat er a ebreſku mælt ok ſta hana natturan til þeſſ ꝼyrir þvi at hon var ꝼẏrſt ok gekk þa um allan heim þangat til er guð ſkiptí þeim . nu ſeger þar til at henní þotti hann vera ſtẏri maðꝛínn er hann ſkapaði hana ok aꝼ kriſtz naꝼní er kriſtnin kolluð . Ver er kriſtner erum kollum hann hoꝼuð vrt enn ver hans limer ok liðir ok hans ſonr er ſa er hann ſenꝺi hingat i heím ok ſa er v ꝼaðer en ver hans boꝛn . var ok ꝼaðerinn vęnligr til at ſtioꝛna ſinum boꝛnum sva ſem bezt gegnꝺi . var þi oꝛðit oꝛ meſſunní til tekit at hann viſſi hverr loꝼſongr honum þottí meſtr ꝼramm ꝼluttr þeſſa heimſ við ſik ſialꝼan . er þar ok vꜳr hialp oll i ꝼolgín er um hans piſl er rætt ok ſꜳr er hann þolði a kroſſinum helga er oꝛ rann bæði bloð ok vatn ok i þi erum ver ſkirðir er rett truum a almattkan guð . ok þat hans hollꝺ ok bloð er i meſſunni er ꝼramm ꝼlutt er vart ꝼarneſt þa er ver ꝼoꝛum aꝼ þeſſum heímí . nu ſkal þat vꜳn vꜳr at vætta þeſſ at sva ꝼremí ꝼariz oſſ vel er sva verðꝛ ſem hann heꝼer ꝼyrir ſieð at bæði ſe at hann er i ꝼꝛ með oſſ ok ver með honum þa er ver ꝼoꝛum hæim til ꝼoður leiꝼðar vrrar . ok þa er hann heꝼer ſkipt ſinu liði ſier til hægrí hanꝺar epter ꝺomſ ꝺag . þa ſkulum ver heꝼia upp alleluia ꝼyrir því at þat er æigi iarðneſkr ſngr . ſẏngia þetta þa aller ſaman tíu ꝼẏlkí guðſ engla ok manna þa er almattigr guð ꝼerr meðr ſina ꝼerð hæim i himinrikiſ ꝺẏrð ok ſkulum þa una i ſiꝼellu ſua at allꝺꝛí ſkal epter verða með guði almatkum þar ſem hann er æ ok æ með ꝼeðꝛ ok ſẏní ok helgum anꝺa ſa er liꝼer ok riker æinn guð oꝼ allar allꝺer verallꝺa amen . Hlioð er allt þat er um kvikenꝺiſ æẏru ma hæẏra . hlioð heꝼer margar kẏnkviſlir ok verðꝛ hlioð þat ſem natturuliga megu æẏru greina . aꝼ ſamkvamu tveggia likama . Ønnur hlioðſ græín er ſu er heilug ritning ſeger anꝺliga luti lioða . likamligt hlioð verðꝛ annat aꝼ liꝼligum lutum en annat aꝼ liꝼlauſum lutum . hlioð þat hæẏriz aꝼ liꝼlauſum lutum . verðꝛ annat aꝼ ræriligum ſkepnum enn annat aꝼ uhræriligum . annat aꝼ ſamkvamu ræriligra luta ok uræriligra . aꝼ ræríligum lutum verðꝛ hlioð ſem aꝼ hǫꝼuðſkepnu̅ ellꝺi vínꝺum vǫtnum . aꝼ uhræriligum lutum verðꝛ hlioð ſem ſtæinum ok mꜳlmí eða ſtrengium ok verðꝛ þeſſkẏnſ hlioð iaꝼnan araf hræríng nokkurſ likama . liꝼligſ eða uliꝼligſ . aꝼ ſamquamu ræriligra luta ok uræríligra verðꝛ hlioð ſem þa er vinꝺꝛ eða votn eða ellꝺꝛ ſlær með aꝼlí ioꝛð eða aðꝛa uræriliga lutí . Hlioð þat er verðꝛ aꝼ liꝼlauſum lutum er ſumt ugræinílígt ſem vinꝺa gnẏr eða vatna þẏtr eða reiðar þꝛumur en ſumt hlioð er græiniligt epter natturligri ſamlioðan þeiꝛi er philoſophi kolluðu muſicam . ok verðꝛ þat hlioð hið æꝼſta ok hið æzta aꝼ ræring ringa þeira er ſol ok tungl ok .v. merkíſtioꝛnur ganga í þær ſem planete heita . ok heiter þat celeſtiſ armonía . þeſſar ſtioꝛnur ſagði plato haꝼa liꝼ ok ſkẏn ok vera uꝺauðligar . Græiníligt hlioð verðꝛ i liꝼlauſum lutum . þat ſem ver kǫllum liſtuligt hlíoð . ſem i mꜳlmí ok ſtrengium ok allzkẏnſ ſǫng ok pipum . i liꝼlígum lutum verðꝛ ſem i viðum ok grǫſum ok þo aꝼ ræring nokkurſ ræriligſ likama . aꝼ liꝼligum lutum þeim er likama haꝼa . verðꝛ annat hlioð þat er rǫꝺꝺ heiter . enn annat þat ſem æigi er roꝺꝺ ſem ꝼota ſtapp eða hanꝺa klapp . ok annat þvílikt . Roꝺꝺ er hlioð ꝼramm ꝼært aꝼ kvikenꝺiſ munni . ꝼoꝛmeraz aꝼ ix natturuligum tolom . lungun barka tungu ok tveim voꝛrum ok tǫnnum ꝼíoꝛum . enn priſcianus kallar roꝺꝺ vera hið græínilígſta loptzinſ hgg ok æiginliga ſkilianligt . en ǫnnur uritanlig . Uritanlig roꝺꝺ er ſu er æigi ma ſtǫꝼum græina . Ritanlig rǫꝺꝺ er onnur merkilig en ǫnnur umerkílig . Umerkilig roꝺꝺ er ſu er til engrar merkingar er hǫꝼð . ſem bu ab bligſtrix . Merkilig roꝺꝺ er onnur aꝼ natturu ǫnur aꝼ ſetning eða ſialꝼvilia . Merkilig roꝺꝺ aꝼ natturu er barna grꜳtr eða ſiukra manna ſtẏnr eða annat þvilikt . Merkilig roꝺꝺ aꝼ ſetning er ſu er ꝼramm ꝼæriz aꝼ ſialꝼvilia mannz ſem þetta nám . maðꝛ merkir kvikenꝺí ſkẏnſamlig ok ꝺauðlig Staꝼr er hinn minzti lutr ſaman ſettrar raꝺꝺar ſa ſem rita ma ok er ſtaꝼr kallaðꝛ i þí ſem hæẏrer allre ſamſetning ſtaꝼligrar raꝺꝺar . þviat ver ſkiptum bækr i capítula . en capitula i klauſur eða vers en klauſur i mꜳlſgræíner . mꜳlſgreiner i ſagner . ſagner a ſamſtoꝼur . ſamſtoꝼ ur i ſtaꝼí . enn þo eru ergi ſtaꝼer natturuliga uſkiptílíger . þviat ſtaꝼr er roꝺꝺ . en rǫꝺꝺ er lopt eða aꝼ loptí ꝼoꝛmerat . enn hvart ſem roꝺꝺ er lopt eða aꝼ loptí ꝼoꝛmerat . þa er hon ſaman ſett aꝼ ſinum pǫꝛtum ſem loptið með þvi at þat er likamligt . aller likamer eru ſaman ſetter . enn iaꝼn lutr verðꝛ aꝼ iꝼnu eꝼní at geraz ſem hollꝺ aꝼ hollꝺí . enn ſua ſem i natturuligum likamum eru nokkurer þeir luter er kallaz æín ꝼallꝺer ſem .iiij. hoꝼuð ſkepnur . ellꝺꝛ ok ioꝛð vǫtn ok lopt ok kallaz þeſſer luter æigi æín ꝼallꝺer aꝼ þvi at þeir ſe uſkiptiliger . hellꝺꝛ aꝼ þi at hve þeira hlutr er Iaꝼn ſinu ǫllu . ſem litill gneſtí heꝼer iaꝼna natturu hinu meſta bꜳli . sva eru ok ſtaꝼer uſkiptiliger i miſiǫꝼnu eꝼní . eða i þa luti ſem uliker eru . þviat a ok aꝺꝛer raꝺꝺarſtaꝼer haꝼa ſtunꝺum ſkamt hlioð enn ſtunꝺum langt . ok eꝼ þeir haꝼa langt hlioð þa haꝼa þeir tva tima iamlanga . Philoſophí kolluðu ſtaꝼí elementa . þat eru hoꝼuð ſkepnur aꝼ þi at sva ſem likamer eru ſkapaðer aꝼ .iiij. hoꝼuð ſkepnum . ſua gioꝛa ok ſtaꝼer ſaman ſetter alla ſtaꝼlega rǫꝺꝺ . ſua ſem nokkurſkonar likama . þviat rǫꝺꝺ tekr æẏru ok heꝼer þrenna mælíng ſem allt þat er likamligt er . þat er hæð upp ok oꝼan ok bꝛeiꝺꝺ til vinſtri hanꝺar ok hægrí ok lengð ꝼyrer ok epter . þviat roꝺꝺ ma ǫllum megin hæẏraz . Samſtoꝼur haꝼa hæð i hlioða græín . en breíꝺꝺ i anꝺa lengð í tíma . þviat hverr ſamſtaꝼa er annat hvart hvoſſ eða þung eða umbæẏgilig . hvoſſ hlioðſ græín ſu er ꝼramm ꝼærð með hǫllꝺnu hlioðí ſem þeſſi ſamſtaꝼa . hvat . þrung hlioðſ græín er litillatu hlioði heꝼz ok ꝺꝛegz níðꝛ i hið lægra hlioð ſem hin ꝼẏrſta ſamſtaꝼa i þeſſu naꝼní . haræẏſti . Umbæẏgilig hlioðſgræin er ſu er heꝼz aꝼ litillꜳtu hlioði ok þenz upp ſem hvǫſſ hlioðſ græín ſem þetta naꝼn . Rauſt . hverr ſamſtaꝼa heꝼer ok ꝼrammꝼlutning annat hvart lina eða ſnarpa ok er ſa anꝺi her kallaðꝛ ræring ꝼramꝼlutningar ſamſtǫꝼu . með ſnoꝛpum anꝺa verðꝛ ſu ſamſtaꝼa ꝼramm ꝼærð ſem hín ꝼẏʀí ſamſtaꝼa þeſſa naꝼnſ . þurrum . með linum anꝺa ꝼlẏtiaz ſamſtoꝼur þeſſar . langan tíma . hverr ſamſtaꝼa er annat hvart lǫng eða ſkmm . ok ſkomm ſamſtaꝼa ſkiot ꝼramm ꝼlutt ok heꝼer æina ꝼẏi ſamſtaꝼa i þeſſu naꝼní arí . Lǫng ſamſtaꝼa er ſeinliga ꝼramm ꝼlutt ok heꝼer .ij. ſtunꝺer ſem hin ꝼẏi ſamſtaꝼa i þeſſu naꝼni ok er timí eða ſtunꝺ kallat ꝺvǫl męlanꝺi ꝼrammꝼlutning raꝺꝺar . Staꝼr heꝼer þrenn til ꝼellí naꝼn ꝼiguru vellꝺi eða maatt . Staꝼa nǫꝼn eru xvi í ꝺanſkri tungu i þa liking ſem grikker hoꝼðu ꝺaga . enn þo eru merkíngar þeira mẏcklu ꝼleírí . priſcianus ſeger at hverr raꝺꝺar ſtaꝼr haꝼi .ij. eðꝛ ꝼleírí hlioð . Sua ſem  eꝼ þat er ſkamt heꝼer ꝼernar hlioðſ græiner . hvaſſa lioðſ græín ꝼyrir utan ablaſning . h . ſem her . arí hvaſſa með ablaſning h . ſem her . haꝼí . en þunga hlioðſ græín haꝼanꝺi langt  . heꝼer .vi. hlioð eꝼ þat heꝼer ablaſning h þa heꝼer þat annat hvart hvaſſa hlioðſ græín eða þunga eða umbæygiliga ſem her . likt . hið ſama eꝼ þat heꝼer æigi ablaſning lioðar þar ſem þeſſí are aranna ara . Slikt hið ſama ma ok greína aðꝛa raꝺꝺar ſtaꝼí i ok v . haꝼa því ꝼleirí greíner at þeir eru ſtunꝺum ſamhlioðenꝺꝛ ſem í þeſſum noꝼnum . iarl vitr ok heiter v . i noꝛænu ſtaꝼroꝼí eru .v. hlioðſ ſtaꝼer ſua . ur . ᚢ oſſ . ᚮ i ᛁ . Ar ᛆ ok er i ſtunꝺum ſettr ꝼyrir e ok er þa ſtunꝺum ſua ſem aleph eða ioth ſetiaz ꝼyrir .ij. raꝺꝺarſtǫꝼum i ebꝛeſku mꜳli . ᚢ er aꝼ því ꝼẏrſt ſett að þat lioðar i vǫꝛrum . ᚮ þar næſt . hann hlioðar i munni . ᛁ . ſtenꝺꝛ þar næſt ok lioðar i oꝼan verðum barka ſem e eꝼ hann er pontaðꝛ . þar næſt er ᛆ ſkipat . þviat hann hlioðar i brioſtí . h . er tekit aꝼ ebreſkum ſtǫꝼum . enn latínu menn ſkipuðu ſtǫꝼunum gagnſtaðlega þeſſum ſem her er græínt . Settu þeir a ꝼẏrſt þviat þat er næſt hínu neðſta raꝺꝺar tolí er ver kollum lungu ok þat ma ꝼẏrſt ſkilía i bernſligri rauſt . enn ᚢ er aꝼ þi ꝼẏrſt ſkipat at þat er ꝼremſt ok meſt ſialꝼu eꝼní raꝺꝺarennar er ver hẏggium at loptiꝺ megi kalla . ok haꝼa aꝼ þvi hvarer tveggiu meiſtarar vel ok natturlega ſkipat ſtǫꝼunum i ſinu mli . Raꝺꝺar ſtaꝼer þeser heꝼiaz aller aꝼ ſínu lioði en leggiaz i ſamlioðenꝺꝛ reið ok ſol . Samhlioðenꝺꝛ eru .xij. í runa mꜳlí . .v. . þeir er nalæger raꝺꝺar ſtoꝼum eru kallaðer hálꝼraꝺꝺar ſtaꝼer aꝼ uꝼroðum monnum þviat þeir haꝼa meiri liking raꝺꝺar ſtaꝼa ok merkiligrí hlioð enn aðꝛer ſamhlioðenꝺꝛ . þat er ᚱ ᚿ ᛘ ᛚ ᚠ kalla ſumer menn með þeſſum ſtǫꝼum telianꝺe i latinu ſtaꝼroꝼí þviat hann heꝼer ſitt hlioð aꝼ raꝺꝺar ſtaꝼ ſem aðꝛer þeſſkẏnſ ſamhlioðenꝺꝛ . Priſcianus ſeger æigi rða mega ſtaꝼſinſ merking hvart hans naꝼn heꝼz aꝼ raꝺꝺarſtaꝼ eða aꝼ æiginligum ſem merka ma i þeſſu ſtaꝼroꝼí ok moꝛgum oðꝛum er naliga heꝼiaz aller ſtaꝼer aꝼ ſínu lioðí hvartveggía raꝺꝺar ſtaꝼer ok ſamlioðenꝺꝛ ok hallꝺa ꝼullkomliga ſinum merkingum . i þeſſu eru .v. ſtaꝼer þeir er ver kollum ꝺumba ſtaꝼí þat eru . ᚠ ᚦ ᚴ ᛐ ᛒ ok eru þeſſer ſtaꝼer æí aꝼ þvi ꝺumbar kallaðer at þeir haꝼi ekki hlioð . hellꝺꝛ aꝼ þi at þeir haꝼa litið hlioð hia raꝺꝺar ſtoꝼum i þa liking ſem ſa maðꝛ er kallaðꝛ eíngiſ hꜳttar aꝼ goðꝛi ætt er litt er mentr hia ſinum goꝼgum ꝼrænꝺum . Annat til ꝼelli ſtaꝼſ er ꝼigura ok er þat mẏnꝺ eða vxtr ſtaꝼanna sva gioꝛr ſem her er ritað . þriðia til ꝼelli ſtaꝼſ er mꜳttr ok er þat ſialꝼ ꝼrammꝼlutning ſtaꝼa ok merking þeira . ꝼyrir þann ſama mꜳtt ſtaꝼanna eru ꝼunꝺin noꝼn þeira ok ꝼigurur . sumer meiſtarar kalla hið ꝼioꝛða ſkipanar til ꝼellí ſtaꝼſ . enn þat kallaði priſcianus æinn part þann er mætti ſtaꝼſinſ hæẏrer . þeſſa ſtaꝼi ok þeiꝛa merkíngar compileraði minn herra vallꝺimar ꝺana konungr með ſkiotu oꝛðtaki a þeſſa lunꝺ Sprengꝺ mannz hǫk ꝼlẏði tuvi boll . ᛋᛕᚱᛂᚿᚵᛐ ᛘᛆᚿᚿᛋ ᚼᚮᚴ ᚠᛚᛦᚦᛁ ᛐᚢᚢᛁ ᛒᚮᛚᛚ . her er ſol ꝼẏrſt ſkipat ꝼyrir . ſ . latínu ſtaꝼ ok z girðzkan ſtaꝼ ok kollum ver þat kneſol ok sva er goꝛt ꝇ . enn z heꝼer natturliga i ser tveggia ſtaꝼa hlioð t . ok ſ . eða ꝺ ok ſ . ok aꝼ þi hvargi ſtaꝼr x ok z ritaðꝛ i runa mꜳli eða i ꝼoꝛnu latinu ſtaꝼroꝼí . nu eru þeir ſtaꝼer aꝼ þvi i ſtaꝼrof ſetter at ſkiotara þikker at rita epter hellꝺꝛ æinn ſtaꝼ enn tva . þar næſt ſtenꝺꝛ ᛒ ok er biarkan sva at þat ſtenꝺꝛ ꝼyrir b latinu ſtaꝼ ok heꝼer ſa runa ſtaꝼr .ij. ꝺumba ſtaꝼi i ser þa er þat hlioðar ꝼyrir . enn aꝼ því eru belger opner gioꝛꝼer a biarkaní þa er þat hlioðar ꝼyrir p at þat ſkal mei ſunꝺꝛ loknum vǫꝛrum neꝼna enn b . þar næſt ſtenꝺꝛ ᚱ ꝼyrir r latinu ſtaꝼ ok er æinn aꝼ þeim er hꜳlꝼraꝺꝺar ſtaꝼer eru kallaðer . þar næſt ſtenꝺꝛ e ok hlioðar ꝼyrir tveim raꝺꝺarſtǫꝼum ᛂ ok ᛁ ok kalla girker þann ſtaꝼ ꝺiptongum . þat er tvihlioðꝛ a noꝛrænu ok eru ꝼioꝛer ꝺiptongí i latínu ſtaꝼroꝼí enn i runum .v. Diptongus er ſaman liming tveggia raꝺꝺarſtaꝼa i æinni ſamſtꝼu þeira er baaðer hallꝺa aꝼli ſinu . þeser eru limíngar ſtaꝼer i runum ᛂ ꝼyrir ae . ᚢ ꝼyrir au . ᛂᛁ ꝼyrir e . ok i ok er ſa ꝺiptongus ekki í latínu . æẏ ᚮ ꝼyrir e ok o ok er hinn ꝼioꝛði ꝺiptongus i latínu ok er hann æigi i runum . sumer raꝺꝺar ſtaꝼer eru ꝼyrer ſkipaðer í ſamlímíngu ſem a ok e . enn ſumer eru epter ſkipaðer ſem e ok í o ok v ok eru þeir raꝺꝺar ſtaꝼer natturuliga ꝼyrir ſkipaðer i ſamanlimíngum er nalægt hlioð haꝼa hinu innzta raꝺꝺar toli mannzinſ enn hiner epter ſetter er nærri ſtanꝺa i lioðſ greín raꝺꝺarennar ſem a ꝼyrir a ok v enn e ꝼyrir e ok o ok u aꝼ þvi at þat hlioð er grannara er nær brioſtinu ſtenꝺꝛ ok ꝼẏ ſtenꝺꝛ enn hitt ꝺigrara er ꝼrama ſkapaz ok meira heꝼer rúm er ok hægra þat hlioð ꝼyrir at ſetia í ſamliming er ꝼẏ ſkapaz . enn hitt epter er ꝼoꝛmeraz . a latinu er ꝺiptongus . ꝼyrir .iij. ſaker ꝼunꝺinn . ꝼyrir hlioð . ꝼegrð ok ſunꝺꝛ græín ok ſaman ſetning . enn i noꝛænu ꝼyrir tvenar ſaker ꝼẏrer græín ok hlioð ꝼegrð . ꝼyrer græínar ſaker er ꝺiptongus ꝼunꝺinn i noꝛrænu ſem i þerſum noꝼnu̅m . mer ok ſer . at græina þau ꝼra ꝼoꝛnoꝼnum ſer ok mer ok oðꝛum þilikum . enn ꝼyrir hlioðs ꝼegrð er ꝺiptongus ꝼunꝺinn ſem her . løkr øgr . þviat ꝼegra þikker hlioða hellꝺꝛ en lækr ægr . þar næſt ſtenꝺꝛ ᚿ ok er hon aꝼ þeim er hꜳlꝼraꝺꝺar ſtaꝼer heíta . þar næſt ſtenꝺꝛ ᚴ ok er þat ꝼyrir tva ſamhlioðenꝺꝛ k ok g . þar næſt er ᛐ ſtunginn ok ſtenꝺꝛ ꝼyrir ꝺ latinu ſtaꝼ . að ſlikum hættí eru aller runa ſtaꝼer ſetter i þeſſum oꝛðzkviðum ok munum ver þat æigi ꝼrama græína þviat æigi er nauðzẏnligt þvi eru þeser .iiij. runa ſtaꝼer ſetter ꝼyrir tva ſamhlioðenꝺꝛ at þeir ſamhlioðenꝺꝛ haꝼa likara hlioð enn aðꝛer sva ſem g ok k . ſ ok z b ok p . ꝺ . ok t . Samſtaꝼa er ſamꝼẏllig ſtaꝼa ſetning með æínum anꝺa ok æinni hlioðſ greín o ſunꝺꝛ greíniligha ſaman ſett ok ꝼramm ꝼærð . Samſtaꝼa heꝼer .iiij. tilꝼelli ſtaꝼ eða tǫlu anꝺi ok tið ok hlioðſ greín . þviat hverr ſamſtaꝼa heꝼer ſkamma tǫlu æinn ſtaꝼ eða ꝼleiri ok heꝼer æingí ſamſtaꝼa i latínu ꝼleiri enn .vi. enn i noꝛænu megu æigi ſtanꝺa ꝼleiri i æinni ſamſtoꝼu enn .viij. eða .xij. ſem ſnnzkr ok ſtrennzkr . i latinu ſtanꝺa .ij. ſamhlioðenꝺꝛ hið ꝼleſta ꝼyrir raꝺꝺar ſtaꝼ enn .iij. epter . enn i noꝛęnu megu ſtanꝺa þrir ſamhlioðenꝺꝛ ꝼyrir raꝺꝺar ſtaf enn .v. epter ſem ſkilia ma i þeim noꝼnum er ꝼẏ varu rituð . þeſſar ſamſtoꝼur gera meſta ꝼegrð i ſkꜳllꝺſkap eꝼ æinn raꝺꝺar ſtaꝼr er i tveim ſamſtǫꝼum ok hiner ſǫmu epter ſetter ſem her . ſnarpr garpr ok kollum ver þat aðalhenꝺíng . enn eꝼ ſinn raꝺꝺar ſtaꝼr er i hvai ſamſtꝼu enn aller æiner ſamhlioðenꝺꝛ epter ſem her . valſkr rǫſkr . þat kollum ver ſkothenꝺing . þeſſar henꝺingar þikkia þa bezt ꝼalla eꝼ tvær ſamſtǫꝼur eru i hvaí ſǫgu ok hinn ſamí ſe raꝺꝺar ſtaꝼr i ꝼẏrri ſamſtǫꝼu ok sva ſamhlioðenꝺꝛ þeir ſem ꝼẏlgia . enn ǫll æín en ſiꝺaʀi ſamſtaꝼa ſem her . aller ſnialler ok eru henꝺingum ꝺiktuð ritin i latinu ſkallꝺſkap ſem þetta . þeſſar ſǫmu henꝺingar eru ok ſettar i noꝛænu ſkallſkap i þeim hættí er ver kǫllum runhenꝺu ſem ſnoꝛri quað latinu klerkar haꝼa ok þeſſa henꝺing i verſum er þeir kalla conſonancía ok ſkal hinn ſami raꝺꝺar ſtaꝼr vera i eꝼſtu ſamſtǫꝼu hvarrar tveggiu ſagnar ſem her . eſtaſ terraſ þeſſar henꝺingar er litt gæẏmt í noꝛrænum ſkallꝺſkap þegar er ꝼleiri ſamſtoꝼur eru i æinni ſǫgn en æín . Annat tilꝼelli ſamſtǫꝼu er tið þviat hverr ſam ſtaꝼa heꝼer annat hvart æina tið eꝺꝛ tvær sᷓ">va ſem priſcianus ſeger at ſumar ſamſtoꝼur haꝼa hꜳlꝼa aðꝛa ſtunꝺ eða hꜳlꝼa þríðíu ſtunꝺ en ſumer .iij. Skama ſtunꝺ heꝼer ſu ſamſtaꝼa er raꝺꝺar ſtaꝼr hennar er natturuliga ſkammr ok komí æigi tveír ſamlioðenꝺꝛ epter ſem arí apí . hꜳlꝼa aðꝛa ſtunꝺ heꝼer ſu ſamſtaꝼa er vera ma hvart er vill long . eða ſkomm ſem ꝼẏi ſamſtaꝼa . hvatra ſpakra . tvær ſtunꝺer heꝼer ſu ſamſtaꝼa . hꜳlꝼa þriðiu ſtunꝺ heꝼer ſu ſamſtaꝼa er æinn ſamhlioðanꝺi kemr epter raꝺꝺar ſtaꝼ natturlegha langan . hiol . ſol . þriar ſtunꝺer heꝼer ſu ſamſtaꝼa er tveiʀ ſamhlioðenꝺꝛ ſtanꝺa epter langan raꝺꝺarſtaꝼ ſem her . bíoꝛſ ſtórſ . en þo ſetía nu veranꝺi klerkar i verſa gioꝛð allar ſamſtǫꝼur annat hvart æinnar ſtunꝺar eða tveggía . þriðia tilꝼelli er anꝺí þviat hverr ſamſtaꝼa heꝼer annat hvart linan anꝺa eða ſnarpan . Anꝺi er kallat ræring ꝼramꝼlutningar ſamſtꝼu . Snarpan anꝺa heꝼer ſu ſamſtaꝼa er með ꝺigrum anꝺa er ꝼramm ꝼlutt ſem þeſſar ſagner . hrauſtr hoꝛſkr . ok þær aðꝛar er ablꜳſningar noti er í upphaꝼí ſkipaðꝛ . h er kallaðꝛ merking eða notí ablaſningar . þviat hann er æingi ſtaꝼr ꝼyrir ſik ꝼullkomínn hvarkí ſamhlioðanꝺí ne raꝺꝺar ſtafr Linan anꝺa haꝼa þær ſamſtoꝼur er æingi ablaſningar noti er i upphaꝼí ſettr . ſem her ioꝛð ok armr . enn þo þikker betr ſama í noꝛænum ſkallꝺſkap at annat hvart haꝼi ablaſning baðer ſtaꝼer ok hlioð ſtaꝼr þeira eða æingi þeiꝛa . Fioꝛða tilꝼelli ſamſtǫꝼu er hlioðſ græín ok er hlioðſ greín her kolluð rekilig hlioman raꝺꝺarennar í merkiligri ꝼramm ꝼæríng . hverr ſamſtaꝼa heꝼer ſem priſcianus ſeger annat hvart hvaſſa hlioðſ græín eða þunga eða umbæẏgiliga . Su ſamſtaꝼa heꝼer hvaſſa hlioðgrein er heꝼz aꝼ litlu hlioðí ok enꝺiz í hvaſſara hlioð . ſem þeſſar ſamſtǫꝼur . var þar ok er hon ſua m͛erkð O . þunga hlioðſ greín heꝼer ſu ſamſtaꝼa er heꝼz aꝼ litlu hlioði ok enꝺiz i lægra hlioð ſem þeſſar ſamſtoꝼur enar ꝼẏi . hara ſꜳra ok er ſia lioðſ græin sva noteruð G . Umbæẏgiliga hlioðſgræín heꝼer ſu ſamſtaꝼa er heꝼz aꝼ litlu hlioði ok ꝺꝛegz upp i hvaſſara lioð enn niðꝛ at lẏktum i lægra ſem þeſſar ſamſtǫꝼur . árſ ſarſ . ok er ſu lioðſ græin sva noteruð . A hlioðſgræín merker hæð ſtaꝼligrar raꝺꝺar . en anꝺi ꝺigrleik hennar ſem ſkilia ma at hvern raꝺꝺar ſtaꝼ verðꝛ at neꝼna mei með ſunꝺꝛ loknum munni . eꝼ ablaſning ꝼẏlger . Tiðar tilꝼellí merker lengð ſamſtaꝼligrar raꝺꝺar ſem ꝼẏʀ var ſagt . enn með þvi at þeſſkonar græiner hæẏra litt noꝛęnu ſkallꝺſkap at ꝼleſtra manna ætlan . þa tala ek þar um ekki ꝼleira að ſinni . Sǫgn er hinn minnzti lutr ſamanlaðinſ mꜳlſ ok er hun lutr kallaðꝛ æinn aꝼ þi mꜳlí er ꝼullkomið ſen heꝼer . en ſu ſǫgn eða ſa lutr er aꝼ alþẏðu rumliga kallaðꝛ oꝛð . Ariſtotíles en ſpakí kallar tva parta mꜳlſgreinar naꝼn ok oꝛð . þviat þeir gioꝛa meðal ſin ſamtengðar ꝼullkomna mꜳlſ græín ſem her maðꝛ reinn enn meiſtarí priſcíanus telr viij parta mꜳlſgreinar . þeſſa . naꝼn ok ꝼoꝛnaꝼn . oꝛð ok viðꝛoꝛð . hluttekning ſamtengíng ꝼyrer ſetning ok meðal oꝛpning ok græiner hann glogglega natturu hvers þeira . hann er lutr mꜳlſgreínar ſa er veiter æigínligan eða ſamæigínligan hvíligleik hverium likama . hann er æztr allra ſagna . þviat þat er sva ſem eꝼní eða grunꝺvǫllr allz mꜳlſ . þar næſt er oꝛð er ſkrẏðer ok ꝼoꝛmerar naꝼnið sva ſem mẏnꝺer . þat ſkẏrer til ꝼelli naꝼnſgioꝛð eða pungtpining . Foꝛnaꝼn er ſett i ſtað naꝼnſ ſem hlæẏtiſ maðr ꝼyrir meiſtara . ok merker iij. perſonur . en naꝼn merker æína . Viðꝛ oꝛð ꝼegrir ok enꝺer oꝛð i þa liking ſem viðleggianleg oꝛð noꝼn giꝛa við unꝺer ſtǫðlig noꝼn ſem her . Sterkr maðꝛ berſt rauſtlegha . hluttekning er ꝼra ſkilið oꝛði i þvi at hon merker ꝼǫll ok kẏn ſem naꝼn . enn i þi ſkilz hon ꝼra naꝼní at hon merker gioꝛð ęða pining ok heꝼer ẏmſar ſtunꝺer ſem oꝛð . Samtenging knẏter ſaman nꝼn eða aðꝛa parta ok ſialꝼar mꜳlſgræíner . ſem her er kveðit . hringr ok ꝺagr að þingi . Fẏrer ſetning er æiginlig til at þiona ꝼǫllum naꝼnſinſ ſem her . til borgar a ſkipi . meðal oꝛpning ſẏner hugþokka mannz ok er hon iaꝼnan ꝼra ſkilð ǫðꝛum poꝛtum ſem her . veí . haí Donatus kenner i ꝼẏi bok ſinni natturu allra parta þeira er haꝼa þarꝼ i rettu latinu maalí ok ma æingi maðꝛ ꝼullkomlega vel ſkilia ok mæla þa tungu nema hann kunni þeſſa bok . aðꝛa bok gioꝛði hann um loſtu mꜳlſínſ þa er verða kunnu i latinu mꜳli ok þeim ſkallꝺſkap ok að lẏktum um ſkruð þat ok ꝼagrenꝺí er verða ma i ſǫgnum ok mꜳlſgreínum . þvi ritaði hann um loſtu maalſinſ at ſa æinn ma męla eða ẏrkia ꝼagrliga er veit bæði loꝼ ok lǫſt i malínu ſem mælt er . Malum non vitatur niſi cognítum . Eigi ma allan loſt varaz nema hann ſe ꝼẏi kenꝺꝛ . i þeſſi bok ma gioꝛla ſkilia at ǫll er æin maalſ liſtín ſu er romverſker ſpekingar namu í atheníſ a grikklanꝺi ok ſnero ſiðan i latinu mal ok ſa hlioða hꜳttr ok ſkꜳllꝺſkapar er oðinn ok aðꝛer aſiemenn ꝼluttu noꝛðꝛ hingat þa er þeir bẏgꝺu noꝛðꝛ haalꝼu hæímſinſ ok kenꝺu monnum þeſſ konar liſt a ſina tungu ſua ſem þeiꝛ hoꝼðu ſkipat ok numíð i ſialꝼu aſia lanꝺi þar ſem meſtr var ꝼegrð ok rikꝺomr ok ꝼroðleikr verallꝺarennar . Barbariſmus er kallaðꝛ æinn laſta pollr mꜳlſgreinar i alþẏðu mꜳlí en ſa er i ſkallꝺſkap kallaðꝛ metaplaſmus . Barbariſmus ꝼekk aꝼ þi naꝼn at þa er romverſkir hoꝼðingiar hoꝼðu unnið naliga alla verollꝺ unꝺer ſina tign . toku þeir unga menn . aꝼ ollum þioðum ok ꝼluttu þa i róm ok kenꝺu þeim mæla romverſka tungu . þa ꝺꝛogu marger unæmer menn latinu epter ſinu æiginligu maalí ok ſpilltu ſua tungunni . kolluðu romveriar þann mꜳlſ lǫſt barbariſmum . þviat þeir neꝼnꝺu allar þioðer barbaroſ utan girkí ok latinu menn . Barbari voro kallaðer ꝼẏrſt aꝼ lngu ſkeggí ok ſaurgum bunaði . þær þioðer er bẏgðu a haꝼum ꝼiǫllum ok þẏkkum ſkogum . þviat ſua ſem aſiona þeira ok bunaðꝛ var uꝼagrligr hia hæverſku ok hirðbunaði . latinu ſpekinga . en þi villꝺu romveriar at allar þioðir næmí þeira tungu at þa væri kunnarí þeira tign . ok þo at rikín ſkiptiz er ſtunꝺer liðí mætti allt ꝼolk vita at þeira ꝼoꝛellrí heꝼði romverium þionat . Barbariſmus verðꝛ tvær leiðer i mꜳlſ ꝼrammꝼlutning ok i letrí . hann heꝼer .iiij. kẏnqviſler . við lagning ok aꝼtekning ſkipting ok umſnuning . þat ma verða í æinum ſtaꝼ ok ſamſtǫꝼu ok tilꝼerlun ſamſtǫꝼu . ſtunꝺ ok hlioðſgreín ok ablaſning . Barbariſmus er með ǫllu ꝼlẏianꝺi i alþẏðligu mali ok i ſkallꝺſkap . er hann ſtunꝺum leẏꝼðꝛ ꝼyrer ſaker ſkrauz eða nauzẏnia . um viðꝛlagning ſtaꝼſ verðꝛ barbariſmus ſem egill qvað her er aꝼtekinn hinn ſiðarſti ſtaꝼr i tveim noꝼnum ꝼyrir ꝼegrðar ſaker þviat þa þikker betr hlioða þeſſar ſamſtoꝼur i kviðu hætti . at þær haꝼi umbæẏ giliga greín hellꝺꝛ en hvaſſa . iij. eru ſamſtꝼur i viſu oꝛðí ok ma þvi at her ſe barbariſmus i hlioðſ græína ſkiptí . i aꝼtekning ſamſtǫꝼu verðꝛ barbariſmus ſem qvað harekr í þiottu þviat oꝼ margar verða ella ſamſtǫꝼur i viſu oꝛðí . um viðꝛlagning ſamſtǫꝼu verðꝛ barbariſmus ſem qvað auðun . Her er ſett megia ꝼyrir mega ok aukit æinum ſtaꝼ ok gir lng samſtaꝼa aꝼ ſkammre . þviat ella hlaðaz æigi rett qveðanꝺi i viſu oꝛðí . um viðlagning ſamstoꝼu verðꝛ barbarismus ſem glumr qvað her er hvaðar tveggí ſett ꝼyrir hvartveggí til þeſſ aꝺ qveðanꝺi hallꝺiz i visu orði um ſtaꝼa ſkipti verðꝛ barbarismus ſem aʀnoꝛr qvað her er hvern ſett ꝼyrir hvert til þeſſ að kveðanꝺi hallꝺiz ok ma her kalla bęði ſtaꝼa ſkiptí ok ſamſtǫꝼu . i ſtaꝼa ſnuning verðꝛ barbarismus ſem her . her er boꝛt ſett ꝼyrir bꝛott ok ſkipt ſtꝼum at r ſtenꝺꝛ næſt . t . til þeſſ að henꝺingar ſe iaꝼn háꝼar ok er þetta sva i æínum ſama ſtaꝼ ok ſamſtǫꝼu um ſtunꝺar viðlagning verðꝛ barbarismus ſem qvað eiliꝼr hann kallar toꝛraðin ǫl vǫnꝺ ǫl ok gioꝛer langa þeſſa ſamſtǫꝼu ǫl til þeſſ aꝺ henꝺingar ſe iaꝼnhꜳꝼar . um ſtunꝺar aꝼ ꝺꝛatt verðꝛ barbarismus ſem her . Vinꝺara er ſett ꝼyrir vínꝺ ára roðꝛí þat er ꝼlugr þeſſi ſamſtaꝼa er ſkǫmm giꝛ ꝼyrir ꝼegrðar ſaker þviat þa hlioðar betr . þar ok ſu ſkallꝺſkapar gꝛeín er opt þikker vel koma ok menn kalla oꝼlioſt . um hlioðſ gꝛeina ſkiptí verðꝛ b̅arbarismus ſem einar qvað her ſkal annat aꝼ rꜳða en mællt er . ok er bæði bꝛæẏtt með mꜳli ok ſunꝺꝛ tekningum ok hlioðſ græínum ok ſkal ſua ſkilia . Viſt erumk hermꝺ a heſtí . legg ek a io reiði þokka goðan . her er mꜳli ſkipt ok ſkal ſua puncta ok ſunꝺꝛ taka . Legg ek a ioꝛeiði þokka goðan . her er ſení ſkipt . heꝼer ꝼlioð eꝼ vill konu ma na . her er mali ſkipt . konu mna . her er ſení ſkipt ok hlioðſ græínum . ma na her er hvſſ hlioðſ gꝛeín ẏꝼer baðum ſamſtǫꝼum ok er her bæði ſkipt hlioðſ greinum ok aꝼtekning hlioðſ græinar . þviat hvǫſſ hlioðſ græin er giꝛ aꝼ umbæẏgiligrí ok tekin sva aꝼ þung hlioðſ græín . um viðꝛ lagning hlioðſ græinar verðꝛ barbarismus ſem ſkraut oꝺꝺꝛ qvað her er bnum ſett ꝼyrir bęnum . enn um viðꝛlagning ablaſningar verðꝛ barbariſmus ſem ſtarkaðꝛ gamli qvað her er hrammaztan ſett ꝼyrir rammaztan . at qveðanꝺí hallꝺiz i balkar lagi . um aꝼtekning ablaſningar verðꝛ barbarismus ſem her . lakkar er ſett ꝼyrir hlakkar at qveðanꝺí hallꝺiz . enn verðꝛ barbariſmus a ꝼleiri vega ok eru þær ꝼígurur sva kallaðar . Moecaciſmus lapꝺaciſmus iotaciſmus . þeſſar ꝼigurur verða um uꝼagra ſaman ſetning ſtaꝼanna ok eigna ſumer þeſſa lǫſtu ſoloeciſmo . þeſſar ꝼigurur toku naꝼn aꝼ æiginligu naꝼni ciſmus . þat er bꝛugðning eða ſpell . Moecaciſmus er þat eꝼ ſamtenging ſagna verðꝛ aꝼ optligri saman loſtning æinſ ſtaꝼſ ſem her . ok kǫllum ver þat gioꝛt a ſtꜳl eꝼ ameðal verðꝛ henꝺinga . Lapꝺaciſmus er þat eꝼ tvau u ſetiaz ꝼyrir æínu eða æinn raꝺꝺar ſtaꝼr ſtanꝺi millí tveggia . v . ſem her . Iotaciſmus er þat eꝼ æinn ſamlioðanꝺí ſtenꝺꝛ epter raꝺꝺar ſtaꝼ eða epter annan raddar ſtaf eða millum tveggia addar ſtafa ſem her . Ok ſem qvað olꜳꝼr enn telr ꝺonatus þat lǫſt með barbarismo eꝼ tveir raꝺꝺar ſtafer iamlanger ſtanꝺaz hið næſta i tueím ſamſtofum ſem her . þann loſt kallar hann colliſíones eꝼ . m . ſtenꝺꝛ millum tveggia raddar ſtafa ſem æẏvinꝺꝛ qvað þat kallar hann ok hinn ſama lǫſt eꝼ onnur ſamſtaꝼa í níðꝛlagi oꝛðz er ioꝼn eða lik upphaꝼí þvi er epter kemr ſem æína qvað Sua ok eꝼ tveír ſamhlioðenꝺꝛ rennaz i motí i tveim ſamſtoꝼum ſem her . ok ſem þetta þeſſa lǫſto telr ꝺonatus aꝼ þvi barbarismo að þeir verða í æinni ſamſtǫꝼu þo að ſtærri ſagner ſpilliz aꝼ þvi . Soloeciſmus er lǫſtr i ſaman ſettu mlí . gioꝛr i motí reglom rettra mꜳlſ greína ok verðꝛ ſoloeciſmus i tveim poꝛtum eða ꝼleirum . enn barbarismus i einni ſgn ſem ꝼẏʀ er ritað . Soloeciſmus ꝼekk naꝼn aꝼ borg þeiri er ſoloe var kollut enn nu heiter pentapoliſ þeirar borgar lẏðꝛ ꝼoꝛ til athenaſ i girklanꝺ at nema þar mál ok þa ſpilltu þeir hvarri tveggio tungunni með váánꝺum oꝛða ꝺrættí ok kǫlluðu girker þenna mꜳlſ loſt ſoloeciſmum aꝼ borginni ſoloe ok cíſmoſ . þat er ſlita eða ſunꝺꝛ ſkoꝛning at vꜳru maalí þviat ſa lǫſtr ſleit malſíns parta þa er ſpilltu tveím tungum . þat er ok merkíanꝺa at oꝼroðer menn ætla iaꝼnan barbariſmum vera þat er ſolociſmus er að rettu ſem þa eꝼ nokku maðr ſeger ꝼra konu eða karlmanni ok kallar þar hann er hon ſkal vera eða heilſar þar æinum er ꝼleiri eru eða ꝼleirum þar er æinn er . ok annat þvilikt . þviat hverr ſem kallar hann þar er hon ſkal vera þa gioꝛer hann lſt i bðum þeſſum nꝼnum . Slikt hið ſama hverr ſem heilſar þar moꝛgum er æinn er . gioꝛer ſoloeciſmum a millum margꝼallegrar tǫlu ok æinſligrar . Solociſmus verðꝛ annat hvart í mꜳlſ poꝛtum eðꝛ i til ꝼellum partanna ok gioꝛiz þat a ꝼioꝛar leiðer . Viðꝛlagning ok aꝼ tekning ſkipting ok umſnuning . Sua ſem metaplaſmus kallaz i ſkaallꝺſkap ſa lǫſtr er barbariſmus heiter i alþẏꝺlegu maalí ok þikker hann ſtunꝺum ꝼegra ſkꜳllꝺſkap . Sua hið ſama er ſoloeciſmus i ſkallꝺſkap ſettr ꝼyrir ſkruðſ ſaker er hann þa kallaðꝛ ſcema . i mꜳlſ poꝛtum er ſoloeciſmus . þa er annaʀ partr er ſettr ꝼyrir oðꝛum ſem her er queðit . her er þetta naꝼn hrauſtan ſett ꝼyrir þeſſu viðꝛ oꝛði hrauſtlíga Stunꝺum verðꝛ ſoloecismus þa er ſama partr er uviðꝛkæmíliga ſettr ſem Iarlſ ſkꜳllꝺ qvað her er i ꝼyrir ſetning ꝼyrer aꝼ ſett . at ꝼelli parta eru .xij. hvilígleikr . ſam iaꝼnan . kẏn . tala . mẏnꝺ ꝼall . perſona merking tið . ſam okan . mꜳttr . ſkipan . i ǫllum þeſſum til ꝼellum verðꝛ ſoloecismus enn þo man ek ꝼa aꝼ þeim rita . Soloecismus verðꝛ i hviligleik naꝼna ſem ſnoꝛrí qvað her er ſam æiginligt naꝼn biskup ſett ꝼyrir eigínligu naꝼní guð munꝺar i ſamiamnan verðꝛ ſoloecismus ſem her . her er ſamiaꝼnanligt naꝼn hræꝺꝺarí ſkipat ꝼyrir hręꝺꝺꝛ ſettlegu naꝼní . um kẏnia ſkiptí verðꝛ ſoloecismus ſem i haꝼliða maalum her er hvarginligt kẏn ſett ꝼyrir karlmanligu kẏní . i talna ſkipti verðꝛ ſoloecismus ſem aʀno qvað her er margꝼallíg tala ſett ꝼyrir æínꝼallꝺligri . i ꝼalla ſkiptí verðꝛ ſoloecismus ſem her . her er rægíligt ꝼall ſett ꝼyrir giæꝼilegu ꝼalli ok kollum ver þenna loſt oꝛðkolꝼ I tiða ſkipti verðꝛ ſoloecismus ſem þioðolꝼr qvað i perſona ſkipti verðꝛ ſoloecismus ſem qvað hallꝺoꝛr . Her er annaʀ ꝼioꝛðungr mæltr til annaʀar perſonu ok kollum ver þat við mælt enn annaʀ ꝼioꝛðungr ſeger ꝼra hinni þriðiu perſonu ok kollum ver þat hlið mælt . að ſlikum hættí verðꝛ ſoloecismus i oðꝛum ꝼǫllum partanna . með barbarismo ok ſoloecismo eru talꝺer tiu leſter þeir er ſva eru kallaðer . Acirologia . catenſaton pleonaſmoſ . periſología . matrologia tantologia . eclipſiſ tapinoſiſ cathoſinteton amphibologia . Acirología er uæiginlig ſetning oꝛðz ſem her er qveðit . her kallar ſkꜳllꝺit vętt harmſinſ þeſſ er hann kviꝺꝺi ok er þetta oꝛð ek vęttí gagnſtaðlega ſett . þviat þat er nattura mannzinſ at vętta ꝼagnaðar enn kviða við harmí . þeſſi lǫſtr hæẏrer barbarismo þviat þat verðꝛ i æinni ſogn . enn þvi hæẏrer hann ſoloecismo at hann verðꝛ i mꜳlsgꝛeín milli þeſſa oꝛða tveggia . venter ok kviðir . Catenphaton er kollut oꝼogr ꝼramꝼlutning ſtaꝼanna eða ſamſtaꝼna i einu oꝛði eða ꝼleirum ſem ꜳðꝛ er ritað þa er ſu ſamſtaꝼa er ꝼẏrſt ſett i enu ſiðaʀa oꝛðí er ſiðarſt var ꜳðꝛ eða hinn ſamí raꝺꝺar ſtaꝼr ok sva þeir er epter koma i bꜳðum ſamſtǫꝼum ſem ſighvatr qvað þat hæẏrer miǫk þeſſum leſti eꝼ ſa er niðꝛ lagſ ſtaꝼr i æinni ſogn er ꝼẏrſtr er ſkípaðꝛ i þvi oꝛði er epter kemr ſem ſnoꝛri qvað þenna loſt kollum ver þreſkǫllꝺ . þat er catenphaton eꝼ maðr æignar uviðꝛkvęmiliga oðꝛum lut þat ſem ana  ſem her . her er kallat at ſkip gengi . enn þat er æiginligt monnum eða kvikenꝺum . Sa lǫſtr hæẏrer catenphaton er ver kǫllum nẏkrat eða ꝼinngalkat ok verðꝛ þat meſt i nẏgioꝛꝼíngum ſem her . her er exin kolluð i ǫðꝛum helmingí trollkona ſkiallꝺar eða valkẏria enn oðꝛum helmingi ſut híalmſinſ ok er sva ſkipt likneſkium a hinum ſama lut ſem nẏkr ſkiptiz a margar leiðer . pleonaſmus er hegomlig viðlagning oꝛðanna um þat ꝼramm ſem ꝼullu mꜳlí hæẏrer ſem kolbæinn qvað þetta naꝼn æẏrum þarꝼ æigi til ꝼullz mꜳlſ þviat ekki vit mannz hæẏrer nema æẏru . Periſologia er hegomlig viðꝛlagning oꝛðanna þeira er ekki merkingaraꝼl haꝼa með þvi mꜳli ſem upp er tekit . her þarꝼ æigi hið ſiðaa mꜳl . þviat þat ma ſkilia eꝼ maðr ſeger þat ſem hann veit at hann þeger ẏꝼer því er hann veit æigi . Matrologia er kǫllut langt ſen þat ſem tekr unẏtſamlegha luti til þeſſ mlſ ſem ſkꜳllꝺit talar . er þeſſi ꝼigura viða ſett i onꝺverðum kvæðum ſem arno qvað i magnuſſ ꝺꝛapu . her ſeger hann ꝼra hrakꝼꝛum ſinum . enn þat hæẏrer ekki konungſ loꝼí . þeſſi ꝼigura verðꝛ ok eꝼ maðꝛ talar þoꝛꝼum ꝼleira um hinn ſama lut ſem guðbꝛanꝺꝛ . qvað i ſvǫlum . Tantologia er þat eꝼ hín ſama ſgn er opta tekín enn til hæẏrer eða merking ſem qvað ſnęglu hallí . her ero tvennar konungſ kenníngar til hinſ ſama mꜳlſ þat kollum ver oꝼkent . Ecliꝼſiſ er þrot nauzunlegrar ſagnar þeirar er haꝼa þarꝼ i ꝼullu mꜳli . ſem her . her ſkoꝛter konungs naꝼn eða kenning til ꝼullz malſ . Tapinoſis er minkan mikilſ lutar i mꜳlí þat er ſen auðſẏner annat enn aꝼ ſkal rꜳða . ſem þioðolꝼr qvað hann ſett ſæ eða haꝼ ꝼyrir þau litil vǫtn ſem eru a lanꝺi . Cachoſinteton er laſta ꝼull ſaman ſetning ſagnanna ſem qvað guðlaugr . her er oꝼagrlega ſaman ſkipað ſǫgnunum i þriðia víſu oꝛðí . Amphibología er eꝼanligreikr ſagnarennar ok verðꝛ þat a margar leiðer ſtunꝺum um rægilig ꝼǫll ſem her . her er eꝼanligt hvart hermenn vinna konung eða konungr hermenn ok ſkipter þi ſamanhlaðning oꝛðanna Stunꝺum verðꝛ þeſſi ꝼigura um ſunꝺꝛ tekning oꝛðanna ſem her . her ſkipter þat malínu hvart æigi er ſkipað til þess mꜳlſ er ꝼyrir ꝼerr eða hæẏrer þat þeim oꝛðum er epter koma . Stunꝺum verðꝛ ſia ꝼigura sva at æítt oꝛð heꝼer ꝼleiri merkingar ſem qvað olaꝼr . her er uviſt um þeſſa ſǫgn æigí . hvart þat er viðꝛoꝛð uæiginligt eða oꝛð eígínlígt . at ſlikum hættí er viða ſett i ſkallꝺſkap . þat oꝛð er ẏmſar heꝼer merkingar ok ꝼolgið sva mꜳlit ſem qvað hallar ſteinn . her kallar hann ꝺverg lít ok sva ꝼegrð konunnar . Alleothera er þat eꝼ ſkipt er tǫlum eða ꝼǫllum eða kẏnium ſem ꝼẏ er ritað i ſoloecismo þeſſar ꝼigurur ꝼleſtar ꝼẏlgia meí ſoloecismo enn barbarismo . þviat þær verða mei i mꜳlí enn i æinní ſogn . Metaplaſmus er ꝼra ſkaparí nokkuar rettrar ræðu i aðꝛa mýnꝺ ꝼyrir nauzẏnia ſaker eða ꝼegrðar . hann heꝼer kẏnquíſler . protheſiſ er viðlagning ſtaꝼſ eða ſamſtǫꝼu i upphaꝼí oꝛðz ſem egill qvað her er við lagt v i þeſſu naꝼní vrǫngu til þeſſ at retter ſe ſtuðlar i ꝺꝛottqveðum hættí um viðꝛlagning ſamſtǫꝼu verðꝛ protheníſ ſem her . her er ſamſtaꝼa logð við þetta naꝼn leiꝼr ok lengt naꝼnið ꝼyrir atburðar ſaker hræẏſti hans Auꝼereſiſ er gagnſtaðlig protheſi . hon tekr aꝼ ſtaꝼ eða ſamſtǫꝼu i upphaꝼí oꝛðz ſem at v ſe aꝼ tekit i þeſſu naꝼní ok moꝛgum ǫðꝛum ok þat hẏggium ver ꝼoꝛnt mꜳl vera en nu er þat kallat vínꝺanꝺin ꝼoꝛna i ſkꜳllꝺſkap . þviat þat er nu ekki haꝼt i noꝛænu mali . Síncopa tekr a braut ſtaꝼ eða ſamſtǫꝼu oꝛ miðiu oꝛði ſem qvað bragí gamlí . her er æín ſamſtaꝼa gioꝛr aꝼ tveim ok tekinn oꝛ e raꝺꝺarſtafr ok ſett sva þarſ ꝼyrir þar er þetta kollum ver bragar mal i ſkaallꝺſkap . Epinteſis er gagnſtaðlig ſincope . þviat hon leggr við ſtaꝼ eða ſamſtǫꝼu i miðiu oꝛðí ſem koꝛmakr qvað her er þoꝛketill ſettr ꝼyrir þoꝛkell ok aukit tveim ſtǫꝼum naꝼnit en æinni ſamſtoꝼu til þeſſ at kveðanꝺí hallꝺiz . Paragoge leggr við ſtaꝼ eða ſamſtoꝼu i enꝺa oꝛðz ſem aʀnoꝛr qvað her er við lagt æinn ſtaꝼr eða ſamſtaꝼa í þeſſu oꝛði knarra at kveðanꝺí hallꝺiz . Apocope er gagnſtaðlig þeſſi ꝼiguru . hon tekr oꝛ æinn ſtaꝼ eða ſamſtofu i enꝺa oꝛðz ſem her . þat kǫllum ver oꝛðkolꝼ i ſkallꝺſkap . Siſtola gioꝛer langa ſamſtoꝼu ſkamma ſem ꝼẏ er ritat . Eptaſiſ er gagnſtaðlig ſiſtole . hon gioꝛer ſkamma ſamſtofu langa ſem her þeſſi ꝼigura heꝼer margar kẏnkviſler i verſum . enn i ſkꜳlꝺzſkap ꝼinnz hon ſiallꝺan nema oꝼ lioſt ſe oꝛt . Bieteſis gioꝛer tvær ſamſtǫꝼoꝛ aꝼ æinni ſem bioꝛn qvað her eru tvær ſamſtoꝼur gioꝛꝼar aꝼ æinni . þoꝛðꝛ til þeſſ at qveðanꝺi hallꝺiz . Sinereſis er gagnſtaðlig ꝺieteſi ok gioꝛer æina ſamſtǫꝼu aꝼ tveim ſem ſigvatr qvað her er vaſk ſett ꝼyrir var ek . at henꝺingar ſe iaꝼn haꝼar Sínalimphe tekr oꝛ annan raꝺꝺar ſtaf eꝼ .ij. ſtanꝺaz hið næſta i tveim ſamſtofum ſem her . her er oꝛ tekit annat e i þeſſi ſogn hveſ ok gioꝛ æín ſamſtaꝼa aꝼ tveim til þeſſ at ſkothenꝺingar ſe iamhaꝼar . Sinalimphe aꝼ tveim pǫꝛtum oꝛði ok viðꝛ oꝛði . ok er þat ſoloecismus Eclipſís tekr oꝛ m eꝼ þat ſtenꝺꝛ ſiðarſt i oꝛði sva at raꝺꝺar ſtaꝼr komi epter . ok ſu ꝼigura miok i verſum . en ekki ꝼinnum ver hana i noꝛrænum ſkallꝺſkap . Antiteſiſ ſetr annan ſtaꝼ ꝼyrir oðꝛum ſem ſighvatr qvað her er ſett n ꝼyrir r i þeſſu naꝼní ꝺǫgu . Metateſis ſkipter ſtoꝼum ſem ꝼẏ er ritat i þeim oꝛðum . Scemalexeoſ hæẏrer sva til ſoloecismum ſem metaplaſmus barbarismum i þi ǫllu er til laſta veit . en þo er ſcema micklo mei i læẏꝼi ſettr . þviat hon þikker ꝼegra ſkꜳllꝺſkap . Scema heiter a girzko en ſkruð a noꝛrænu . lexeoſ er ræða ok er ſcemalexeoſ neꝼnꝺ sva ſem ſkruð mꜳlſ eða ræðu . Scema heꝼer xviij. kẏnkviſlir . Prolemſis er upp numning margꝼallꝺlegra luta þeira er ſiðaʀ eru æinꝼalldlega greinꝺer ſem her . her er þetta oꝛð ꝼlugu margꝼalliga ſett i hinum ꝼẏʀum viſu oꝛðum en þar riker tvau æinſlig nꝼn i hinum ſiðarrum viſu oꝛðum ok ſkal sva upp taka malít . tveir hraꝼnar ꝼlugu aꝼ ǫxlum hnikar . huginn ꝼlg til hanga enn muninn til hræ . Zeuma er þat er æitt oꝛð ſtẏrer moꝛgum noꝼnum ſem her . Silemſis binꝺꝛ uiaꝼnar klauſur ſaman með einu oꝛði ſem her . þat er ok hin ſama ꝼigura eꝼ marꝼalligt oꝛð ſtẏrer æinſligu naꝼní . þat er ſaman ſaꝼnanligt er kallat ſem her . herr eru marger menn þeir er til oꝛrosto buaz . þeſſi ꝼigura ꝼinnz ſiallꝺan í noꝛręnum kveðſkap . þat er ok ſilemſis eꝼ æinn lutr hínſ ſama kẏnſ ſetz ꝼyrir mǫꝛgum lutum ſem qvað Glumr . her er branꝺꝛ ſettr ꝼyrir mǫꝛgum ſverðum þeim er konungi ꝼengu riki ok ꝼe Ypozenſis geꝼr mꝛg oꝛð æinni perſonu ſem her . Anaꝺiploſis er tviꝼallꝺan einſ oꝛðz ſem þa er verſ eða viſa heꝼz með þeiri ſgn ſem ꝼyrir ꝼaranꝺa vers eða viſa legz ſem ſnoʀí qvað þetta kǫllum ver ꝺrǫgur . Anaꝼoꝛa geꝼr hið ſama naꝼn ok upphaꝼ moꝛgum klauſum ok mꜳlſgꝛeinum ſem her . Eparalenſis gioꝛer allt æitt upp haꝼ ok niðꝛlag verſ ok viſu ſem her . Epicenſiſ er tviꝼallꝺan æinſ oꝛðz ſaman ſett ſem her . þetta kollum ver aðalhenꝺingar i ſkallꝺſkap ok toku aꝼ þeſſi ꝼiguro upp haꝼ þeir hætter er með henꝺingum eru ſaman ſetter ok bꝛæẏtiz þat a marga vega ſem ꝼinnaz ma i þí hꜳtta talí er ſnoʀí heꝼer oꝛt . Paranomeon er þat er moꝛg oꝛð haꝼa æinn upphaꝼſ ſtaꝼ ſem her . þeſſi ꝼigura er miok hoꝼð i mꜳlſnillꝺarliſt er rethoꝛika heiter ok er hon upphaꝼ til þeirar kveðenꝺí er ſaman hellꝺꝛ noꝛręnum kveðſkap ſem naglar ſkipi er ſmíðꝛ gioꝛer ok ꝼerr ſunꝺꝛ lauſt ella boꝛð ꝼra boꝛðí . Sua hellꝺꝛ ok þeſſi ꝼigura ſaman kveðenꝺí i ſkallꝺſkap með ſtoꝼum þeim er ſtuðlar heita ok hoꝼuð ſtaꝼer . hin ꝼẏʀí ꝼigura gioꝛer ꝼegrð með hlioðſ greínum i ſkallꝺſkap ſua ſem ꝼelling ſkipſboꝛða . en þo eru ꝼaſter viðir ſaman neglꝺer at æigi ſe ꝼellꝺer ſem qveðenꝺi hellꝺz i henꝺingar lauſum hattum . Sceſiſonamaton gioꝛer margar clauſur með uioꝼnum ꝼǫllum ſaman hlaðnar ſem her . Omocopton hellꝺꝛ ſaman alla cluaſu með hinu ſama ꝼalli ſem her . Omolemíton hellꝺꝛ ſaman margar raꝺꝺer unꝺer enu ſama ſem her . þat kǫllum ver riðhenꝺan hꜳtt . hin ſama ꝼigura er i þeſſum hættí ſem ſnoʀi qvað . Políntíton er ſunꝺꝛꝺregin clauſa um ẏmiſlig ꝼǫll hínſ ſama naꝼnſ ſem hallꝼreðꝛ qvað Iriſmoſ gioꝛer langa ſaman blanꝺning oꝛðanna í æínní malſgꝛeín ſem egill qvað her gengr æitt maal um alla viſuna . Polinſiteton hellꝺꝛ moꝛgum oꝛðum ſaman með hinni ſomu ſamtenging ſem qveðit er i grimníſ mlum Dialiton ſamlagar moꝛg noꝼn utan ſamtenging . her eru moꝛg noꝼn enn ekki ok i millí . hin ſama ꝼigura er þat er klauꝼ er kallat . eꝼ tvær ſamkenningar hæꝼa æínum lut sva at æigi ſe ok i millum ſett ſem máni qvað þat kollum ver ſviðu eꝼ ꝼleiri ſannkenníngar hæẏra æinum lut ſem her Tropuſ er ꝼrammꝼęring ſagnar aꝼ æiginligri merking til oæiginligrar merkingar með nokkuí liking ꝼyrir ꝼegrðar ſaker eða nauzẏnía . um þeſſa tropa greinꝺu ſpekingar ſinar ræður ꝼyrir alþẏðu oꝛðtakí . Tropus er ſkiptr i .xviij. kẏnqviſler þær er sva heíta . Metaphoꝛa . cathacreſiſ . metalenſis . metanomia . anthonomía epitrepon . Sinoꝺoce . omothopeion . perípraſís . ẏperbaton . ẏperbola allegoꝛia omozevſſis . Su er greín með þeim ꝼigurum er ꝺonatus heꝼer ſett . barbariſmus ok metaplaſmus verðꝛ i æínní ſgn um ſtaꝼa ſkiptí eðꝛ ſamſtaꝼna ok þeira tilꝼellí Scema heꝼer ẏmſar mẏnꝺer oꝛða ok ſkilninga þat er leiðenꝺi tok i brott ok ſkẏrra mꜳlit en tropar þeſſer ero ꝼramm ꝼæríng natturuligra ſagna ok ſena er varðveita ẏmiſligt ẏꝼer bragð mꜳlſgreina . I tropum ſkal þria lutí hugſa ok varðveíta ꝼẏrſt ꝼramm ꝼæring ſagnarennar til anarligrar merkingar . þar næſt uæiginlig ſamiaꝼnan tveggia luta . enn i þriðia ſtað ſkal hugſa nauzun eða ꝼegrð er tropinn gioꝛer Metaphoꝛa er ꝼrammꝼæring oꝛða eða luta i aðꝛa merking . hon verðꝛ a .iiij. leiðer aꝼ anꝺlegum lut til anꝺligſ lutar ſem her . her er ꝺẏr kǫllut konan er þar ꝼrammꝼæring ueiginligſ lutar konunnar i annarliga merking ſem ꝺẏriꝺ er Uæiginlig liking er þat millum ꝺẏrſ ok konu þviat ꝺẏrit er ſẏnꝺlauſt kuikenꝺi enn maðꝛinn ſkẏnſamlígt ꝼyrir ꝼegrðar ſaker þotti ſkallꝺínu betr ꝼara mꜳlið ok uberari verða lǫſtrinn at kalla marglata konu hellꝺꝛ ꝺẏr enn greína ser hvern lut þann er hon gioꝛði umannlegha með þeim hætti eru þær kenningar er ver kollum ſannkenningar i ſkꜳllꝺſkap at kalla manninn aaſa heítum ok kenna sva til vapna eðꝛ ſkipa eða nokkurn ꜳſa annarſ naꝼní ok kennna þa við æign ſína nokkura ſem æẏvinꝺꝛ qvað her er ꝼarmatẏr oðinn kallaðr . sva eru ok Iotnar ok ꝺvergar kallaðer menn eðꝛ konungar biarga eðꝛ ſteína ſem ſkraut oꝺꝺꝛ qvað þeſſi er optaz sva ſett í noꝛrænum ſkaalꝺzſkap at þeir luter er ꝼramm ꝼæraz eru kenꝺer við nokkur til ꝼellí ſín enn þo ꝼinnz hvartveggía ſem þar er hverr konungr er kallaðr ẏngví eðꝛ þengill ok annat þvilikt ꝼyrir tignar ſaker ꝼoꝛnkonunga enn i latínu er metaplasmus . sva optaz ſett at ꝼram ꝼęrðer luter eru ukenꝺer enn þo ꝼinnz hvartveggia ſem oviꝺius ſeger hann kallar kerro giætí eðꝛ ſtẏri mann ꜳſtar . aꝼ anꝺligum lut til uanꝺligſ verðꝛ metaplasmus ſem at kalla heſt eðꝛ ꝺẏr ſæuar eðꝛ ſkipreiða ok annat þvíkt ſem markus quaꝺ her er ſæuarbioꝛn ſkipit kallat . aꝼ uanꝺ legum lut til anꝺligſ verðꝛ metaplasmus ſem þa er ſkip er kallat ſkið ſæuar eða vatna enn ſverð beðia eða gata heinar aꝼ uanꝺligum lut til anꝺligſ verðꝛ meaphora ſem at kalla konu ſkoꝛðu eða þoptu gullz eða gerſema ok annat þvílikt ſem oꝛmr qvað með þeſſum ꝼigurum eru ſaman ſettar allar kenningar i noꝛrænum ſkallꝺſkap ok hon er miǫg sva upphaꝼ til ſkallꝺſkapar malſ Metaphora . er stunꝺum aptrbeíðilig en ſtunꝺum æigi . þa er metaphoꝛa aptrbeíðilig eꝼ hvern lut ma ꝼæra til annars þat er liking er a millí ſem at kalla ſioenn ioꝛð ſkipa eða ꝼiſka eða ſękonunga ſem þioðolfr qvað en kalla ioꝛð ſęꝺẏra sem markusſ qvað her er ioꝛð kollut vazter . enn i ꝼẏrri viſu var haꝼit kallat ꝼiǫll ſækonungſ . Cathacreſiſ er kollut umꝺꝛáttr annarligſ naꝼnſ ſem her aꝼ atburꝺ verðꝛ epitesis ſem her . i ǫllum þeſſum hattum er eiginlig liking millum viðleggianligſ naꝼnſ ok unꝺer ſtǫðuligſ ok þikker ſu ꝼigura meſt prẏða ſkallꝺſkap þat kollum ver ſannkenning . Sinoꝺothe er merking ſu eða tropus . ma ꝼẏlla ſkilning . þott hon merki minnr eðꝛ mei . Stunꝺum ſetr hon allt þar ſem hlut ſkal m͛erkia aꝼ þi ǫllu ſem leiðolꝼr qvað her er gull ſett ꝼyrir hringi þeim er konungr gaꝼ honum . Stunꝺum ſetr ſinoꝺoche lut ꝼyrir ǫllu þvi er hon vill merkia ſem her . her er kiolr ſettr ꝼyrir ǫllu ſkipí . i hvarum tveggia hętti þeſſum er ueiginlig liking þviat allt er iaꝼnan ſett ſaman aꝼ ſinum lut þat er ſkipta ma . Omotpeion er naꝼn ſem gioꝛt aꝼ hlioði . ſem her her er ꝼramm ꝼęring aꝼ hlioði til mꜳlſínſ ok uæígin likíng mílli klukku ok hlioðſ . Peripraſiſ er umkringíngar mal þat er verðꝛ ꝼyrir ſkrautz ſaker í loꝼligri ræðu . en laſt mæli til þeſſ at oꝛðtak ſe makligra . ſem egill qvað hann kallar malþion tunguna . her er ueiginlig liking millum þionſ ok tungu . þviat hon er lutr mannzinſ Yperbola er ẏꝼer ganga ſannleikſ um þat ꝼramm ſem truanligt er ſem her . her er ueigín liking milli mǫꝛu ellꝺz ok natturuligſ loga . Yperbaton er nokkur ẏꝼer ſtigning oꝛðanna ſu er hættí bꝛegðꝛ . hon heꝼer .u. kẏnqviſlir . Iſterología . Anaſtrophí . Farentheſis . themeſís . sínereſiſ . Iſtología er ſkipt i ſkilning oꝛðanna ok sva ſkilning þeira ſem her . her er ſkipt mꜳlſgreínum ok ſett ſu ꝼẏi er ſiða ſkal vera ok verðꝛ ꝼramm ꝼæring i milli þeira ok uiꝼn liking milli parta ok mlſgreína . Sinteſis er alla leið ſaman ſteẏpð ſem her . her er þat mꜳl ꝼẏ er ſiða ſkal vera þviat ſa heimſtẏrer er himna ſkapaði ꝼremr oſſ nu hverſꝺaglegha Temeſis ſlitr i ſunꝺꝛ æítt oꝛð ok ſetr annan part ſem her . Anatropa er um ſnuín oꝛða ſkipan ſem ſighvatr qvað hann ſetr þeſſa ꝼyrirſetning moti epter þat ꝼall er hon ſkal ꝼyrir ſtanꝺa . Parenteſiſ er meðal ſett maalſgrein at ſkipt ſení ſem eína qvað her er annat mal milli ſett ok til leiðar fært en ſiðan lẏktað hinu ꝼẏrra mali . þeſſi ꝼigura er iaꝼnan ſett i þeim hætti er ver kollum ſtællt eða alagshꜳtt Allegoꝛia er tropr ſa er annat merker en mælt er ſem ſveinn qvað þat ſkal sva ſkilia at hann lẏktar sva þi eꝼní er hann villꝺi i kvęðínu haꝼa ſem ain kemr til ſęvar . þat er ueigin . liking milli arennar ok kvęðiſſinſ allegoꝛia heꝼer .vij. kẏnqviſler . Ironiam . antiꝼraſim karientiſmoſ . enigmam . paranomiam Sarcaſmoſ . Antíſmoſ . Ironiam gioꝛer gagnſtaðligt mál þat er hon vill merkia ſem i kuga ꝺrapu her er uæiginlig ꝼramm ꝼæríng ok liking þviat loꝼ er með háði ſett . þeſſi ꝼigura er opt ſett i ſkaalꝺſkap . Antiꝼraſiſ er sva ſem ironía í einu oꝛðí . þviat hon ꝺꝛegr naꝼn aꝼ gagnſtaðligum lut ſem ſueinn qvað her er ſioꝛ kallaðꝛ hler . þviat hann hlẏr allra minniz . Enígma er mẏrkt ſen um læẏnꝺa liking lẏtanna ſem her eða qvað þeſſkonar ꝼiguru kollum ver gatu ok er hon iaꝼnan ſett i ſkallꝺſkap . karientiſmoſ er þat eꝼ uꝼǫgr noꝼn takaz granlega ſem egill qvað Paranomía er oꝛðzqoꝛ . ſa er vel þikker ſama hlutum ok tíma ſem her . þat er mælt til þeira manna er lata ſtoꝛliga enn megu litið . þar er ꝼramm ꝼæríng ok uæiginlig liking millí mannz ok hoꝛpu . Sarcaſmuſ er hatrſ ꝼull ok uvinulig ſpottan ſem h͛er . Sarcaſmoſ gioꝛer annat ẏꝼer bragð malſ enn i merkíng . Atiſmoſ ma allt mal heita þat er þermlaz alþẏðu oꝛðtakí ok er ſkrẏtt hirðligri mꜳlſnillꝺ ſem egill quað hann kallar þi likt ſem a ſę ſe kaſtat ꝼenu er hann launar æi með goðvilia vinum ſinum . þat er ꝼramm ꝼering ok oeiginlig liking milli manz ok ſioꝼar . Omazeuſiſ er auð ſẏning æinſ lutar ok umliking annarſ lutar þeſſ er mei er kun̅nigr . hon heꝼer .iiij. kẏnqͥ">viſler . Icon parabola . paraꝺigma . Icon er ſamiaꝼnan tveggia perſona eða þeira til ꝼella ſem ſnoꝛri qvað her er ueiginlig liking milli oðinſ ok nokkurſ illgiarnſ manz . Parabola er ſamiaꝼnan tveggia luta i uioꝼnu kẏni ſem qvað nikolaſſ abotí . her er vꜳrum herra iHu x iaꝼnat til vínbers þers er ſenꝺi menn gẏðinga aꝼ ioꝛſala ꝼunꝺu þa er þeir voro  eẏði mǫꝛk . enn kroſſinum til ſtangar þeirar er þeir bꜳru áá berit . her er ꝼramm færing ok ueiginligh liking millum tveggia luta með miſiǫꝼnu eꝼní guðſ ſonar ok vinbers . enn ſva ſem vinberit geꝼr hinn hæſta ꝺꝛẏkk til viðꝛ liꝼiſ monnum sva geꝼr guðſ ſon anꝺligt liꝼ ollum þeim er rett truaðer eru í wthelling ſinſ bloðſ þeſſ er ſnẏz oꝛ vatni ok víní at hverrí rettſunginni messo . tveir menn þeir er berit bru merkia tvennar þioðer er at voro píningu guðſ ſonar gẏðingar ok heiðner menn ok er þar ok kona millum iaꝼnra kẏnía . Paraꝺigma ſamiaꝼnar ꝼẏrſt nokkura lutí ok ſiðan greiner hon þa liking ſem her . her er greinꝺ ſu ſam iaꝼnan ſem ðꝛ er upp tekin . milli þerſ vanꝺar er ꜳron bar ok lauꝼgaðiz með auexti ok mariu ꝺrotningar er ꝼæꝺꝺi guðſ ſon umꝼram mannligt eðli . Hnotin merker guðſ ſon ok gioꝛer þar ꝼagrar greíner . þeſſi ꝼigura er miǫk í ſkallꝺſkap ok ſpakmæli þau er vitrer menn haꝼva ꝼoꝛðum ſaman ſett . Protheſeoſ paraloge verðꝛ þa er ǫnnur prepositio ſtenꝺꝛ þar er ǫnnur ættí viðꝛ kiæmiliga at vera ſem þoꝛleiꝼr . qvað her er í ſett viðkiæmiliga sva ſem þeir heꝼði i hakoni ꝼoꝛoſtu goða . þa ſem þeir hoꝼðu aꝼ honum . verðꝛ Ok þeſſi ꝼigura hvervitna þar ſem um ꝼyrir ſetning er ſkipt . Liptota verðꝛ  .iij. leiðer . ſtunꝺum merker hon ꝼrama en ſkilning oꝛðanna ſtendr til ſem eirikr qvað . Ok ſkal sva ſkilia at þat ætt ſkarð er barði gerði var meira enn hítt er ꜳðꝛ er greínt . Stunꝺum er líptota ẃt þanning oꝛðanna ſu er allt merker þar er ſumt er talit ſem her . her er ſagt at æigi ǫnger menn rẏnni aꝼ bęium þar ſem aller rẏnni . Sumſtaðar merker æigi eingi nǫkkurn eða mikinn ſem her . her er æigi eingi ſettr ꝼyrir nokkurum eða micklum vinningi . Stunꝺum ſtanꝺa tvær neitingar ꝼyrir einni iatan ſem her . her ſeger ſkallꝺít at konan ſu er manni iataðiz ꝼyrir ꝼlutning ꝼǫꝛunauta ſinna neitaði ní . Tophographía er þat eꝼ ſkallꝺit ſeger ꝼra ſtað þeim er tiðinꝺin gerðuz þau er hann vill ꝼra ſegia ſem her . hennar ꝼostſẏſter er bethgraphia er ꝼra huſi er ſagt . her talar ſkallꝺit aꝼ ſmíð huſſínſ . Coſmographía er þat er ſkalldit seger ꝼra heimſinſ ſkipan . ſkapan . ſtǫðu eða hættí eða ſetningu ſem her . Cronographía er þat eꝼ ſagt er ꜳ hverium tíma tiðinꝺin gerðuz þau er hann vill ꝼra ſegía ſem . sva er ok hin ſama ꝼigura þo at ſkaallꝺit ſegi hvat ſamtiða er eða hverer hoꝼðingiar lonꝺum ſtẏra ſem her . Ypallage verðꝛ þat er ſꜳ er kallaðꝛ þolanꝺi ſem at rettu er geranꝺi . eða ſꜳ gioꝛanꝺi ſem at rettu er þolanꝺí ſem her . her er arꝼrenn veginn kallaðꝛ ſa er maðr var ꝼra veginn ſa er með rettu hellt er þeir toku er hann ꝺꝛapu . Ok í oðꝛum ſtað er ſama ꝼigura Her er ſagt at vinꝺarner væri ſenꝺer ſkipínu þar ſem at rettu var ſkipit ſent vinꝺunum . þat er at ſkilia útſett i þeira vallꝺ eða ſtíoꝛn . Ok i ǫðꝛum ſtað ſegiz sva . her er pipan kǫllut blaaſa ſu ſem i var blaaſít Ok þikker hon iaꝼnan liót ꝼigura þo at hon ꝼinniz i ſkllꝺſkap ſett ꝼyrir ſaker ſkruðſ eða nauzẏnía . Proſopophía er i ſetning nẏrar perſonu ok verðꝛ áá .iij. leiðer . Su er hin ꝼẏrſta eꝼ ſkꜳllꝺit ſeger at liꝼligr lutr talí til líꝼ lauſſ lutar ſem her . her talar ſkallꝺit neꝼnꝺꝛí ꝼiguru . eggianꝺi unꝺer menn at hlẏða vel ꝼoꝛ ſtioꝛum ſínum ok neꝼner lanꝺit i ſtað þeira er þau bẏggia . Fra liꝼlauſum til líꝼligſ lutar ſem her . her er ſagt at ǫlmuſu giǫꝼín kalli ſik vatn kriſtz ok telr upp ꝺẏgðer ſinar eggianꝺi manninn til millꝺinnar þviat sva ſem vatnít ſlǫkver likamlegan ellꝺ . ſlikt hið ſama ſlokkver ǫlmoſan ſẏnꝺa bꝛuna ok þvær ꜳ þ leið ſl ſem vatnit búkinn . Frá liꝼlauſum lut verðꝛ proſopophia til líꝼlauſſ lutar ſem ſeger i barruk at ſioꝛ ok ſkǫgr biugguz í grenꝺ ok villꝺi hv annan upp taka aꝼ þi liop ſanꝺꝛ i ſioínn ok eẏꝺꝺi sva hans ẏꝼer gang enn logi bꝛenꝺi upp allan ſkoginn . her er sva um qveðit . Skógr merker iuða enn ſioꝛ challꝺeoſ . þioðer þær ſem eẏꝺꝺu ʀiki challꝺeorum merkia ſanꝺ en guðzpiallig ellꝺinn ſu er í ſtað kom lǫgmaalſ iuða . Apoſtropha er ſu ꝼigura eꝼ maðr talar til ꝼraveranꝺa mannz sva ſem við hia veranꝺa mann ok ſetr ſitt naꝼn í ꝼẏrſtu ſkílningu at rettu en þeſſ í annai er hann talar til en þo ꝼinnz ǫðꝛu viſſ goꝛt ſem ſnoꝛri qvað . þeſſi eẏolꝼr var bꝛuna ſon ſkaallꝺ einkar gott ok bu þegn góðꝛ enn æigi ꝼeríkr . Sama ꝼigura er ok eꝼ maðꝛ talar til heilagra manna ſem olaꝼr qvað Ok í ǫðꝛum ſtað . er þerſi ꝼigura er iaꝼnan ſett i bꝛeꝼum er menn ſenꝺaz i millum eða þeim prologiſ boka er eínhverium eru ætlaðar til rettíngar eðꝛ ꝼrammburðar . Enꝺiaꝺiſ er ſu ꝼigura enn .ij. ſunꝺꝛ lauser luter eru merkter ꝼyrir einn uſkiptíligan lut eða einn uſkiptíligr lutr er ſettr ꝼyrir .ij. ſkiptiligum lutum ok er hon unꝺer ꝺꝛegín ſamꝼeſting lauſſa luta ok leẏſing ꝼaſtra luta ſem her her er uſkiptiligr lutr ſverðit merkt ꝼyrir ſkalm ok hiallt ſunꝺꝛ ſunꝺꝛ lauſa lutí ok enn ſeger sva . her er klæꝺꝺꝛ maðr ſettr ꝼyrir ſialꝼum ser ok þeim klæðum er hann gaꝼ konunni at ꝼ ſinn vilia ok i annat ſinn er ſagt at ſier hvart kom inn karl ok klæði þar ſem klæꝺꝺꝛ maðr kom inn . ok heiter ſu enꝺiaꝺiſ ſunꝺꝛ lauſ er ꝼaſter luter eru ſetter i ſtað lauſſa luta . en ſu enꝺiaꝺiſ heiter ſamꝼǫſt er lauser luter eru ſetter i ſtað ꝼaſtra luta sva ſem her mꜳ ſkilia á þerſum ꝺæmum er her ſtanꝺa ꜳðꝛ ritín . Ebaſiſ er aꝼ ganga eꝼniſſinſ þa er ſkallꝺit reikar aꝼvegiſ ſem bꝛagi ſkallꝺ gioꝛði þa er hann ſetti í þꜳ ꝺꝛapu er hann oꝛti um ragnar konung þær visur er ſegia um ꝼall ſoꝛla ok hanðiſ ſona ionakrſ konungſ ok guðꝛunar er þeir ꝼellu ꝼyrir monnum erminrekſ konungſ ok er ſia viſa eín aꝼ þeim . Stunꝺum verðꝛ ebaſiſ þa er ſkallꝺit tekr ſteꝼ aꝼ ǫðꝛu eꝼní en kvęðit er ſem nikolaſſꝺꝛapu er ſteꝼit er aꝼ guðligri þrenníngu ſem her . Stunꝺum verðꝛ ebaſiſ aꝼ þi at ſkallꝺit tekr ꝺæmi þeim lutum ſem hann vill ꝼregía eða uꝼrægía aꝼ ǫðꝛum ꝼraſǫgnum sva er ok i ſama kvæði nicholao ꝺæmí tekín aꝼ hinum ſæla iohanne baptista at auka hans virðing . ſem i þeſſi viſu ok leiðer ſkaallꝺit þar lof iohanniſ sva til enꝺa at þaðan aꝼ aukiz loꝼ heilagſ nicholaí Slikt hit ſama ma ok þeſſi ꝼigura verða laſtmælum at illr maðr er kallaðꝛ anna iuꝺaſ eða ꝺæmí tekin til nokkurſ illz mannz at auka hans níð Eru þeſſer luter eða hætter ebaſiſ ſa er bꝛagi loꝼaði ꝼrænꝺꝛ ꜳſlaugar í ʀagnars ꝺꝛapu at hans virðing ſẏnꝺiz meirí enn aaðꝛ var hon ok hin at ſetia ſteꝼ í iarteina kvæði heilagra manna aꝼ ſialꝼum guði til þeſſ at ſẏna vinnara allra tkna ok ſamvinnara ſinna vina . sva ok at birta annan helgan mann með annarſ ꝺæmum eða laſta annan illan mann með annarſ illri enꝺꝛ minning ꝼyrir nꜹzun eða ſkẏnſemí ſkrauz eða laſt mæliſ vel leẏꝼiligra en ǫnẏtrar eꝼniſ aꝼgǫngur eru með ǫllu ꝼlẏianꝺí . Emphaſiſ ſetr unꝺerſtaðligan lut ꝼyrir hræriligum lut ſem þa er ver merkium nokkut tilꝼelli mannzenſ ꝼyrir ſialꝼum honum ſem at neꝼna glæpinn ꝼyrir glæpa manninum . eða vizkuna ꝼyrir vitringinum ok gengr þeſſi ꝼigura um alla þeſſa viſu . her er ſtulꝺꝛinn kallaðꝛ pinꝺꝛ ok moꝛðin hegnꝺ þar ſem moꝛðinginn er hegnꝺꝛ ok þioꝼrinn . sumer menn kalla emphaſem þat er vapnit er kallat með þi verki ſem aꝼ þi giriz ſem þoꝛleiꝼr . qvað her er kẏlꝼan kenꝺ eða merkt með þeim tilꝼellum ſem aꝼ henni mꜳttu gioꝛaz ok heꝼer ẏmſar likingar i einni víſu . ok kallar olaaꝼr þat ꝼinngaalknat er likum er ſkipt  einum lut i enni ſǫmu viſu ok berr bezt at hinn ſami hꜳttr ſe hallꝺinn um alla viſu allra hellꝺz eínſtaka viſum . enn æigi hæꝼer ſꜳ httr i ſtoꝛkvæðum . Exꝼlexigeſiſ er ſkẏríng eða glǫggvari greining ꝼyrir ꝼaranꝺi luta ſem eẏliꝼr . qvað er þeſſi ꝼigura kǫllut aꝼ alþẏðu gloſa ok er ſu greín þar i millum at þeſſi ꝼigura exꝼlexigeſiſ gloſar eða ſkẏrer ſanna ꝼraſǫgn sva ſem hinn giæti ſalomon merker vꜳrn herra en muſterið heilaga kriſtní . enn icona ſetr ꝼramm tva luti aꝼ liku eꝼní . enn parabola ſetr ꝼramm ulika lutí sva ſem þat at kalla þenna heim akrþẏrn auðæꝼin ꝼuglana ꝺiǫꝼla með liking enn ei með ſannleík . Paraꝺigma ꝺꝛegr ſaman lik ꝺæmí ok ſkẏrer hon ſialꝼ þat er hon talar ꜳðꝛ með ꝼiguru ok eiginligri unꝺerſtǫðu . Exſlexigeſis heꝼer ꝼleiri kẏnqviſlir í lꜳtinu þviat hon ſkẏrer æigi at eínſ um liðna lutí hellꝺꝛ ok epter komanꝺi luti ſem i bok boetij . enn æigi ꝼinn ek þat i noꝛænu ſkallꝺſkap . Euphonia er gagnſtaðlig cacenphaton ok verðꝛ hon  margar leiðir . þviat hvervitna þar ſem cacenphaton er ꝼlẏit ꝼyrir ſkẏnſemí at ꝼoꝛðaz liott atkvæði þa gengr þar inn euphonía ok ſtanꝺa þær greiner ꝼullgǫrla frammi þar ſem ꝼẏʀ neꝼnꝺ ꝼigura er ꝼramm ſett . Olaaꝼr ſeger ok euphonia verðꝛ þar ſem ufagrer limingar ſtaꝼer eru ſkipter i þáá ſtaꝼí ſem ꝼegra hlioða ſem i þ͛erſum noꝼnum lækr ok ægr þviat æ þikker hvarvitna lẏta maal nema þar ſem ſkẏnſemí m ꝼyrir giallꝺa at þau oꝛð ſem þar ſtenꝺꝛ í ꝺꝛeiꝼaz aꝼ þeim oꝛðum ſem  ſtenꝺꝛ í ſem her ſeger . Ok enn ſeger sva . Lepoſ er þat eꝼ rík perſona er merkt með margꝼallꝺꝛi tǫlu ok er þat þa kurteiſi eꝼ ſ heꝼver rðu neẏtí er til er talat Sem arnoꝛr . qvað her er konungſinſ perſona margꝼǫllꝺut . enn ekki heẏrer þat at tala sva til ubꝛeẏttra manna ok eꝼ ǫðꝛu víſſ er goꝛt þá verðꝛ þat ſolueciſmus ſem ꝼẏʀ ſeger . Antitoſiſ er umſkiptí talna eða ꝼalla ok tima með ſettu enꝺimarki um ꝼalla ſkipti ſem her . her er rægilikt ꝼall ſett ꝼyrir neꝼniligu ꝼalli . um talna ſkipti verðꝛ antitoſiſ ſem her her ſtenꝺꝛ þetta naꝼn ſveít ſem margꝼallt naꝼn ſtẏrt aꝼ margꝼǫllꝺu oꝛði ꝼẏlla . um tima ſkiptí ſtanꝺa nóg ꝺæmí í ſolueciſmo . enn ekki er nẏium ſkaallꝺum ꝼallit at likia epter ſlikum lutum er til þeſſ eru at einſ ſett at ſkilia ꝼoꝛn ſkllꝺa verka . Antiteton verðꝛ eꝼ hin ſiðaztu oꝛð ſvara hínum ꝼẏrſtum ok verðꝛ hon  sva margar leiðir ſem oꝛðum ꝼær ſkipt i viſu sva at regla ſe hallꝺin . unꝺer rettrí kveðanꝺi ok ſtanꝺa þeſſer hætter meſt i því ſem ſtællt er kveðit . eða langlokum . Sem her . Her gegner þeſſi oꝛð ſaman hakon ræðꝛ konungꝺoomí er ꝼẏrſt ſtanꝺa ok ſiðazt ok er þeſſi regla lettuz aꝼ ꝼẏ ſagðꝛi ꝼiguru er antiteton heiter Su er ǫnnur hennar ſpecieſ eꝼ mꜳli lẏkr aa þenna htt í viſu helmingi ok ſe tvꜹ ml i viſu oꝛði ſem her . þetta heiter ſtællt ok er þat hinn ꝼegrſti httr . Su er hin þriðia ſpecieſ er ꝼleírí maal ganga um eina viſu en tvau Ok lẏkz mꜳl i ſiðaztum oꝛðum ſem her er qveðit . Her er hið ꝼioꝛða ok hið ꝼimta viſu oꝛð saman ml hið þriðia ok hið vita viſu oꝛð er ſier um mꜳl Ok eru ꝼiǫgur heil mꜳl i þerſi viſu ſem nu var talt . Su er hin .iiij. ſpecieſ hinnar ſǫmu ꝼiguru eꝼ tuau ml ganga iamꝼramm um viſu ok lẏkz ml i helmingi en þo eítt eꝼni um alla með hinum ſǫmum tveim maalum ſem her . Her er hið ꝼẏrſta ok hið ſiðazta oꝛð i ꝼioꝛðungí ſaman ok annat ok hið þríðia enn mꜳl ǫll lukaz i helmingum . þeſſa viſu ma ok kalla antitetoꝛ . enn ꝼiǫgur maal ganga um alla viſu ok eru ml ſaman hin ꝼẏrſtu viſu oꝛð í bꜳðum helmingum . ok ǫnnur ſlik ok hin þriðiu ok með einum hættí hin ꝼioꝛðu . þeſſa viſu þarꝼ ſkamt at ꝼæra til hinſ ꝼẏa hꜳttar . Antipoſoꝛa er þat eꝼ maðr ſvarar þeim lutum ſem maðr bẏzt at kiæra á hann ꜳ þingi ok ſtenꝺꝛ upp buinn at ſegia ꝼramm ſǫkina enn ſeger æigi . Aclacaſſis er þat eꝼ maðr ſetr tvennna ſkilninga gagnſtaðliga með einum oꝛðum ſem her . her er þeſſi ꝼigura tvitekin ok ſẏnꝺ í bðum viſu helmingum . Anſimehiſa verðꝛ eꝼ maðr ſnẏr sva ſem með oꝛðum mẏrkrar ſkilningar ſem her er ritat . þoku menn eru þeir kallaðer er alla penninga ſina neẏta upp í oꝼti ok oꝼꝺꝛẏkkiu ok bera þeir þat naꝼn ſaker ſnapſkapar ſínſ þviat þeir ſia æigi ſatt lioſ rettrar ꝼramꝼerðar ok liꝼa at eínſ til þeſſ at eta ſem i ſitianꝺi mẏrqva ſtoꝼu þoku . enn ſiðlter menn eta æigi meíra enn sva mikit at þeir lꜳti æigi aꝼ at liꝼa ok þikker þeſſi ꝼigura miog ſkaðſamlig . Apoſiopeſiſ er vilianlig þrotnan mꜳlſ ſaker hrẏgðar . eða uþẏkkiu ſem her er qveðit . her eru vilianliga oꝛ viſunni þerſoꝛ oꝛð . ſaker reiði þokka . ek vil . Ok i ǫðꝛum ſtað . kaſtaði . ok ſkal sva upp taka . Eigi er vꜳn at ek vilia þviat ek em reiðꝛ eiga þa konu oꝛð marga er mer kaſtaði þa er ek bað h̅ennar . leiðaz vil ek hana þo at nu vili hon eiga mik . Siti hon ok ſẏti at ſkilia ſina heimſku . þeſſi ꝼigura ſtenꝺꝛ i guðſ oꝛðum þeim er hann talar til iuða ꝼyrir ꝼiguru unꝺer naꝼni hierusalem borgar . Euphemiſmoſ er gott um ſkipti ſtaꝼa í oꝛðinu ſem ꝺaviꝺ ſettí . Exultat ꝼyrir exaltat ſem ſtenꝺꝛ i þeſſi viſu . her er ſagt at tungan hlakkí ẏꝼer rettviſi guðſ þar ſem hitt værí alþẏðligra at ſegia at hann hæꝼí upp guðſ oꝛð með tungunni . enn þetta umſkipti var goꝛt til þeſſ at ſetia þat oꝛð er meira þotti vert i ſtað hinſ minna . Sinepteſiſ er uſkaplikt umſkiptí talna eða ſkilninga ſem her er qveðit . her er bęði ſkipt tǫlum ok ſkilningum ok er þeſſi ꝼigura með ǫllu ekkí i vana ꝺraganꝺí . þo at perſonum ꝼinniz ſkipt í ſalltara ok oðꝛum heilogum bkum . Onopomenon ſeger eða heꝼer ſtoꝛar ſǫgur með ꝼám oꝛðum ſem her . her er avarp theologie ꝼært i tvær ꝺrottkvæðar viſur þeſſi ſama ꝼigura kallaz ǫðꝛu naꝼní bꝛachílogía ok heꝼver upprááſ naꝼnſ ok hin ꝼẏi . Sumer meiſtarar ſegia at climax ſe hennar ſpecieſ ſu er um iaꝼnar graꝺur leiðer hveria maalſgreín aꝼ annai ſem her . Emophaſiſ gloſar mẏrkan lut með ǫðꝛum iammẏrkum lut eðꝛ mẏrkara ſem her . her eru oꝛð abbacuch ſpamannz þau er hann ſeger guð ꝺrottin ſienn milli ſiðvenꝺiſ kvikenꝺa ok i þenna heim komanꝺa ſett í hinn ꝼẏa viſu helming . enn gloſa ẏꝼver ſett ſu er ꝺauiꝺ ſeger unꝺerꝺiup vatnanna kalla  annat unꝺerꝺiup um þær himinboꝛur ſem katarakte kallaz ok opnuðuz er noaꝼloð ꝺꝛektí ǫllum heímí utan þeim monnum ſem í oꝛkinni voro . en til þeſſ at þenna mẏrkleik megi ſkilia ſeger auguſtinus at ſpamaðꝛinn ſáá ꝼyrer at guð munꝺi hollꝺgaz ok var ſienn milli tveggia kvikenꝺa uxa ok aſna er merkia iuða Ok heiðingia í milli moẏſi ok helie i mẏnꝺſkiptingar vꜳrſ herra áá ꝼiallínu ok milli tveggia latrona með ser kroſſꝼeſtum ok at lẏktum millum tveggia lǫgmla . Ok þeſſi tvau lǫgml eð ꝼoꝛna ok hið nẏia kallar leo paví hinn mꜳl ſníálle tvenn vatna ꝺiup þau er annat er ẏꝼer himnum enn annat unꝺer himnum . ok ꝺaviꝺ ſeger at ꜳ kallaz með rǫꝺꝺum cataractarum . þat er himinrauꝼanna þeira ſem vǫtnín ſenꝺu til iarðar i ꝼloðínu noa . ok merkia þær hǫꝼuðꝼeðꝛ ok ſpámenn postula ok preꝺicara . þa er himneſk vǫtn heilagrar preꝺicanar ſenꝺa ꜳ ioꝛðina til þeſſ at ꝼyrir koma guðſ uvinum . þat er lǫſtum Ok lẏtum Ok at ꝺǫggva hioꝛtu rettruaðꝛa manna með regní heilſamrar kenningar ok er þ at ſǫnnu ſienn ſialꝼr ſannleikrinn . þat er ſialꝼr guð milli kvikenꝺa ſiꝺvenꝺiſ . er hið ꝼoꝛna lǫgml ꝼramm ſagt ꝼoꝛðum aꝼ þeim ꝼeðꝛum ſem voro ꝼyrir hingatburð guðſ ſonar . sva ſem aꝼ himní runnin vǫtn er ꝼram eru boꝛin milli manna þeira ſem ſiðvǫnꝺ kvikenꝺi ætti at vera i heilagri kirkiu ok ſamþẏkkianꝺa nẏiu lǫgmli ꝼagrliga ꝼramm ꝼlutt ok út ſkẏrꝺ með guðzpiallegri ken̅ning ok aꝼ postuligum rǫkſemðum ꝼyrir preꝺicara nẏſſ lǫgmlſ . Birtíz þá ꝼullkomit ſamþẏkki lǫgmalanna þat er þau haꝼa ſin a milli eꝼ ꝼramm eru boꝛnar ſpaſǫgur heilagra ꝼeðꝛa um getnat ok hingat burð preꝺican pinſl ok ꝺauða . uppriſu uppſtigning vꜳrſ herra ok ſtgiǫꝼ heilagſ anꝺa ok hinn eꝼzta ꝺóm ok eẏlíꝼt líꝼ er i moti beraz vítní aꝼ nẏiu lǫgmli at nær ǫll þerſi ſtoꝛmerki eru ꝼramm komin . enn þau ſem uoꝛðin eru munu n iꝼa ꝼramm koma . Epimenon er ſu ꝼigura er hit ſama oꝛð er opta enn um ſinn ſett annat tveggia til þeſſ at uruggligrar megi ſkiliaz þat ſem ꝼlutt er ſem víða m ꝼinna í theologia . ella er hið ſama oꝛð ꝼyrir ꝼegrðar ſaker optar ſett . ſem i ꝺunhenꝺu . eða i ðurmælltum hættí . verðꝛ þat ſtunꝺum í upphaꝼi ſem i greppa minni . en ſtunꝺum i miðiu eða i enꝺa ok mꜳ þat kalla htta ꝼǫll . epter ꝼoꝛnum ſkallꝺſkapar hættí en ſa ma nẏta er vill ok likia en hinn unẏta er þat vill . enn i upphaꝼi ſem her . i miðiu ſem her . i enꝺa ſem her . þeſſi ꝼigura ſẏníz i upphaꝼi ok i enꝺa ſem her . Antopazía er ſu ꝼigura eꝼ .ij. luter eru sva bunner ok ſamþẏkker at þat megi ſegiaz anna gera ſem anna giorer á þ lunꝺ ſem tunga er kǫllut ſamþẏkk hiarta . her er tunglinu kent embættí ſolarennar at ſkina iaꝼnliga  iǫꝛðína ꝼyrir þi er þat heꝼver ekki lioſ aꝼ ſer hellꝺꝛ aꝼ ſolinni ok er ꝺǫkt þeim megin ſem ꝼra henni hoꝛꝼer enn albiart þat er at henne hoꝛꝼer enn þa ſẏníz þat haalꝼt biart er þat heꝼver sva langt gengit ꝼra ſolinni eða  sva langt til hennar at þat ſe þ i ſuðꝛí eða noꝛðꝛi er hon er i auſtri eða veſtri . Antropuspatoſ er ſu ꝼigura er þat er kent guðꝺominum ſem mannꝺomſinſ er ſem þat at hann ſtanꝺi ſiti gangi reiðiz gleðiz elſki ſẏti ſem her er qveðit . en ſtaðligar hræringar ok likamligt til ꝼelli megu með ꝼiguru enn æigi með ſannleik til guðſ talaz ok er þáá ſem guð gangi ꝼra oſſ er ver gongum ꝼra honum ꝼyrir aꝼbꝛigð hans boðoꝛða . enn til vꜳr þa er ver kriupum til hans með iðꝛan unꝺer hans miſkunn . Staða hans er vꜳr ſtaða í goðu eða buið ꝼullting í nauzẏnium . Seta hans er ꝺæming um ꝼolkſinſ verðleika þviat ꝺomaranſ er at ſitía . Reiði hans er reꝼſing ſu er hann leggr a illvirki mannꝼolkſinſ . Gleði hans er giæzka vr . Sveꝼn hans er kallaðꝛ þat er ver ſoꝼum með ſveꝼni ꝺauðligra ſẏnꝺa . Ok vaknan hans er þat er ver vǫknum við ſalꝼa oſſ . Sẏting hans er þat eꝼ hann geꝼr oſſ at ſẏta ill verk vr . Aſt hans er þat er hann geꝼr oſſ at elſka ſik sva at þar ꝼyrir geꝼi hann oſſ þꜳ giptu at ver hialpimz ꝼyrir hans míſkunn . heꝼver ſia ꝼigura naꝼn tekit aꝼ antropoſ girzku naꝼní þi ſem maðr er ꜳ vꜳra tungu ok paſiſ . þat er ſetning sva ſem ver ſetium guði manliga reglu um hræring ok aðꝛa lutí . sva ſem þeir villu menn er antropoſoꝛmíte heíta er guði ætla mannliga límu ſaker eínꝼellꝺi eða ꝼatækleikſ eiginligſ ſkilningſ ok ſkilia æigi at guð er oſkiptiligr ok obꝛugðligꝛ hvervitna nálægr æigi með ſtaðligrí nalægð hellꝺꝛ með almættí einum ſaman . Simatríſmoſ er ſu ꝼigura er loꝼ eða leſter eru ſaman leſner í einum kapitulo ok klauſu eða verſi i ltinu . enn með einni viſu eða með ꝼleirum i noꝛænu ſem her . Slikt ſama er þeſſi ꝼigura ſaman leſtr laſta . Therethema er ſu ꝼigura er opt er ſpurt aꝼ hinum ſama lut ok anꝺſvarat epter ſama hætti ſem her . her eru xví. ml i viſu ok er iaꝼnan ſpurt ok ſvarat i víſu oꝛði . M ok þeſſi ſama ꝼigura vera með min̅nr þrǫngðu̅m ſpurn̅ingu̅m . hamſ hanſ . þar hellꝺꝛ til oꝛmſ nttura at hann ſkriðꝛ oꝛ hamſi ok til vaz . þvi er ſua at hann ꝼerr leita bloðſ bekkiar ok ſkriðꝛ hugar ſtigu . þat er bꝛíoſt manna . þa eru nẏgioꝛꝼingar vel kveðnar at þat ml er upp er tekit hallꝺi um alla viſu . enn eꝼ ſverð er oꝛmr kallaðꝛ enn ſiðan ꝼiſkr eða vǫnꝺꝛ eða annan veg bꝛeẏtt . þat kalla menn nẏkrat ok þikker þat ſpilla . nu er ꝺꝛottquæðꝛ hꜳttr með .v. greínum ok er þo hinn ſami haattr rettr ok ubꝛugðinn ok er optliga þeſſar greíner ſumar eða allar i einni viſu ok er rett þviat kenningar auka oꝛða ꝼiolða . Sannkenningar ꝼẏlla ok ꝼegra ml . Nẏgioꝛꝼingar ſẏna kunnoſtu ok oꝛðꝼimí . þat eru leẏꝼi hꜳttanna at haꝼa ſamſtǫꝼur ſeinar eða ſkiotar sva at ꝺꝛagaz ꝼramm eða aptr oꝛ rettrí tǫlu ſetningar ok megu ꝼinnaz ſva ſeínar at .v. ſamſtǫꝼur ſe í ǫðꝛu oꝛði ok hínu ꝼioꝛða ſem her er . her eru allar oꝺꝺhenꝺingar hinar ꝼẏʀi henꝺingar ok er þo ꝺꝛottkvæðꝛ httr at hættí . nu ſkal ſẏna sva ſkiotar ſamſtǫꝼur ok sva ſeínar nær hveria annari at aꝼ þv æẏkr lengð oꝛðzínſ . her er i ꝼẏrſta viſu oꝛði meðꝛ ꝺꝛottkvæðum hættí .ix. ſamſtǫꝼur enn i ǫðꝛu ok hínu ꝼioꝛða vij. her er þat ſẏnt hverſu ꝼleſtar ſamſtǫꝼur megu verða í viſu oꝛði . i þeſſi viſu eru allar ꝼrumhenꝺingar hluthenꝺur ok ꝺꝛegr þat til at lengia m oꝛðit at ſem ꝼleſtar ſamſtǫꝼur ſtanꝺi ꝼyrir henꝺingar . þat er annat leẏꝼí httanna at haꝼa i ꝺꝛottkvæðum hætti eitt oꝛð eða tvau í viſu meðꝛ alǫgum eða ꝺetthent ok ꝺunhent ok með nǫkkurum þeim hættí er æigi ſpilli kveðanꝺí . þriðia leẏꝼi er þat at haꝼva aðalhenꝺingar i ꝼẏrſta ok þriðia viſu oꝛði . Fioꝛða leẏꝼi er þat at ſkemma ſva ſamſtǫꝼur at gera eína oꝛ tveim ok taka ór anai hlioð ſtaꝼ . þat er hið .vta leẏꝼí at ſkipta tiðum i viſu oꝛði . Setta at hava i ꝺꝛottkvæðum hættí ſamhenꝺingar ok liðhenꝺingar . Siaunꝺa at haꝼva eitt mlſ oꝛð um alla viſu í bꜳðum helmingum ok þikker þat ſpilla í einſtaka viſum . viij at neẏta þo at ſamkveðit verði við þat er ꜳðꝛ er oꝛt viſu oꝛð eða ſkemra .ixꝺa. at reka til hinnar ꝼimtu kenningar enn oꝛ ættum eꝼ lengra er rekit . enn þo at þat ꝼinniz i ꝼoꝛnſkꜳllꝺa verka . þa ltum ver þat nu unẏtt . Tiunꝺa eꝼ viſu ꝼẏlger ꝺrag eða ſtuðill ok þo at þat ſe í ſiðaa helmingí eꝼ maðr er neꝼnꝺꝛ eða kenꝺꝛ i ꝼẏa helmingi þo at þat ſe æigi naꝼn annan veg en hann eða hinn eða ſia eða ſá . Ellepta er þat at er e enn at ma haꝼva optar en æítt ſinn i viſu helmingi ſem reꝼr . qvað Tolꝼta er at rꜳiðſ klauꝼ . hvat er tiða ſkiptí . þrent . hvern veg . þat er var þat er er þat er verðꝛ . hver ſetning er þat at bꝛeẏta hꜳttum með mꜳli einu . þat mꜳ ſva gioꝛa at geꝼa naꝼn háttum ok greina ſva tǫlu hꜳttanna hina ꝼẏrſtu enn hallꝺa annai ok hinni þriðiu tǫlu ſetningnar ſem ꝼẏ var ritat ok haꝼva .viij. viſu oꝛð í eẏrenꝺi ok hin þriðia tala at haꝼa .vi. ſamſtǫꝼur í viſu oꝛði ok ſǫmu ſetning henꝺinga . httum er ſkipt með ẏmſum oꝛðtǫkum ok er þeſſi æinn hꜳttr er kallaꝺꝛ er xvi mælt . Her eru tua ml ꝼullkomín i hveriu viſu oꝛði . enn oꝛða lengð ok ſamſtǫꝼur ok henꝺingar ok ſtaꝼa ſkipti ſem ꝺꝛottkvætt . nu er bꝛeẏtt annan veg ꝺꝛottkvæðum hættí ok enn með mli eínu . Her er mꜳl ꝼullt i hveriu viſu oꝛði . þeſſi er hinn þriði . . þeſſi her er sva . annat ok hið þriðia viſuoꝛð er ſíer um ml ok er þat ſtꜳl kallat . her er hið ꝼẏrſta viſu oꝛð ok annat ok hið þriðia ser um ml ok heꝼver þo þat mꜳl eína ſamſtǫꝼu með ꝼullu oꝛðtakí aꝼ hinu ꝼioꝛða . enn þær .v. ſamſtǫꝼur er epter ꝼara luka heilu mli ok ſkal oꝛð tak vera ꝼoꝛn minni . þeſſi er hinn ꜳttí . her er upphaꝼít ml i hinu ꝼẏrſta viſu oꝛði ok lẏkr i hinu ſiðazta ok eru þau ſier um ml . þeſſi er hinn ttí Her er hinn ꝼẏi viſu helmingr leiꝺꝺꝛ aꝼ þeiri viſu er ꜳðꝛ var kveðin ok ꝼẏlger þat málſ oꝛð er aꝼleiðing heíter ok ſíðarſt var i hinum ꝼẏa víſu helmingí ok er ſꜳ visu helmingr æigi ellegar rettr at mꜳli . þeſſi er hinn niunꝺí . þat mꜳlſ oꝛð er ꝼẏrſt er i þeſſi viſu er ſíðarſt i hinni ꝼẏi . þeſſi er hinn tiunꝺí hꜳttr er ver kǫllum reꝼhvǫꝛꝼ . i þeim hætti ſkal velia ſaman þau oꝛð er olikuz ſe at greína ok haꝼi þo einnar tiꝺar ꝼall bæði oꝛð eꝼ vel ſkal vera . enn til þeſſa hꜳttar er vannt at ꝼinna ǫll oꝛð gagnſtaðlig ok eru her aꝼ því ſum oꝛð ꝺꝛegen til hæginꝺa en ſẏnt i þerſi vísu at oꝛðin munu ꝼinnaz eꝼ vanꝺliga er leitat ok mun her þat ſẏnaz at ꝼleſt ꝼrumsmið ſtenꝺꝛ til umbotar sva ſem her er kveðit . Her er í ꝼẏrſta viſu oꝛði sva . Síkſ gloðar . ſik er vatn gloð er ellꝺꝛ . en ellꝺꝛ ok vatn hatar hvart oꝺꝛu . verr ſæker . olikt er at ſækia ok veria . Annat . visu oorð er sva . ſlett ſkarð haꝼi iarðar . Slett þat er iaꝼnt ſkarð þat er uſlett . haꝼi iarðar ſiar er haꝼ ioꝛð er lanꝺ en þa er i æítt ꝼall mælt eꝼ ſꜳ ꝼerr aꝼ haꝼí til iarðar . þriðia oꝛð er sva . hliꝼ granꝺa þat er lioſt mælt ok sva rekr henꝺer ſꜳ ꝼlẏtr áá bꝛaut er rekr en ſꜳ stǫðvar er henꝺer . Sua er hið ꝼioꝛða . heít kǫllꝺ . þat eru lioſ oꝛð ok sva loga ǫllꝺu er ellꝺꝛ allꝺa er ſíoꝛ fimta oꝛð er sva . ꝼliott vꜳlkat . ꝼliott er þat er ſkiott er vꜳlkat þat er ſeínt er . ſkilr ꝼẏlker . ſ ꝺꝛeíꝼer ſunꝺꝛ er ſkilr en ſáá ꝼẏlker er ſaꝼnar . Setta oꝛð er sva . ꝼrið læ . ꝼriðꝛ er ſætt læ er vel . rǫꝺull ſævar rǫðull er ſol ok gengr hon ꝼyrir ellꝺ í ǫllum kenningum . ſær er enn ſem ꝼẏʀ motí ellꝺi . Siaunꝺa oꝛð er sva . Rn ſið ſer ſtǫðvar . Rn er uſiðꝛ . ſiðꝛ er ꝼyrir ſik . en ſ ꝼlẏtr er ræser hinn hellꝺꝛ aptr er ſtǫðvar . Hiꝺ .viijta. visu orð er sva . ʀeiðꝛ glaðꝛ . þat er líoſt ok sva ꝼrǫmum meiðum . þat er uiaꝼnt at vinna monnum ꝼrama eða meizlur . Her eru ſẏẏnꝺ í þeſſi viſu xvi. oꝛðtǫk ſunꝺꝛ greínílig ok eru ꝼleſt oꝼlioſ til retz mꜳlſ Ok ſkal sva upp taka . Sikſ gloð er gull . ſæker gullz er maðꝛ . hann verr ſkarð iarðar haꝼ ſlett . þat ero ꝼirðer ſva heiter ꝼẏlki í noꝛegí hliꝼ granꝺ . þat eru vapn henꝺer loga ǫllꝺu þat er maðr er rekr kǫlld heit ſverðinu . þat er aꝺ hegna uſiðu . ꝼliott vꜳkat m þat kalla er ſkiot rꜳðit er þat ſkilr hann aꝼ ꝼriðinum . konungr heíter ꝼẏlker rnſið ræser ſtǫðvar rǫðulſ meíðum þeſſi eru hín meſtu reꝼhvǫꝛꝼ . nu eru ǫnnur reꝼhvǫꝛꝼ ok eru her hꜳlꝼu ꝼæri . visu orð þau er reꝼhvǫꝛꝼum eru oꝛt . þau eru tvenn i hveriu viſu oꝛði . her eru þau reꝼhvǫꝛꝼ í ǫðꝛu visu orði hellꝺꝛ ſlitnar ꝺul vitní . ꝺul er laun vitní er ſannan . enn i ꝼioꝛða viſu oꝛði eru þeſſi . ſkelꝼr harðꝛ take varða . i ſetta oꝛði er sva . hollr gramr rekinn ꝼramðan . i ꜳtta oꝛði er ſva ſvalr bꝛanꝺꝛ ꝺuger granꝺar . þetta er oꝼlioſt oꝛt . her eru ok ǫnnur mꜳltǫk þau er til mꜳlſ ſkal taka ſva at kalla at bloð ꝼremr vitní . þat er vargr en ꝺul laun ſlitnar eða roꝼnar at hlǫkk hðiz . þat er oʀosta . i ǫðꝛum ꝼioꝛðungí er sva harðꝛ skiǫllꝺꝛ enn ſkatnar taka at varða riki . I þriðia ꝼioꝛðungi er sva at hollr gramr oꝼ her lætr ꝼrammðan ꝼal hvitan rekinn . ſa er ꝼra mðꝛ er ꝼramaʀ er ſettr i ꝼioꝛða ꝼioꝛðungi er sva at ſvalr bꝛanꝺꝛ granꝺar ſeggium enn tiggia ſon ꝺuger . Her eru tvau visu orð i hvoꝛum helmingi þat er reꝼhvǫꝛꝼum er oꝛt ok tvenn i hvarum ſem her . grunn ꝺiup hata unna . en i eꝼra helmingi . heil kloꝼnar ꝼrið ꝺeilu . þerſi eru hín minztu refhvorꝼ aꝼ þeſſum . her eru eín reꝼhvoꝛꝼ i hveriu oꝛði ok ꝼleſt oꝼ lioſt . her eru reꝼhvǫꝛꝼ í oðꝛu hveríu oꝛði . her eru enn reꝼhvǫrf i hvarum helmingi þeſſi eru hin mínnztu kǫllut . her eru i ǫðꝛu orði ok hínu ꝼioꝛða þau oꝛð er gagnſtaðlig eru ſem reꝼhvorf ok ſtanꝺa æigi ſaman ok er eín ſamſtaꝼa i milli ok lukaz bæði ok eiga eína tíð . þeſſer hætter er nu eru ritaðer eru ꝺꝛóttkvæðer at henꝺingum ok oꝛða lengð . her eru .vi. ſamſtǫꝼur i hveríu viſu oꝛði ok aðalhenꝺingar í ǫðꝛu ok hinu ꝼioꝛða . enn ſkothenꝺing i hinu ꝼẏrſta ok þriðia visu orði hvern veg ſkal ſkipa ꝺꝛottkvæðum hætti með henꝺingum ok oꝛða lengð ſva ſem her . her er þat mꜳlſ oꝛð ꝼẏrst i oðꝛu ok hinu ꝼyrioꝛða viſu orði er ſiðarſt er i hinu ꝼẏrſta ok þriðia . Her heꝼr annat visu orð ok hið ꝼioꝛða með ꝼullu oꝛði ok einni ſamſtǫꝼu ok leið þat oꝛð aꝼ hinu ꝼẏrra . en þær v. ſamſtǫꝼur er þ eru epter eru ſier eínar um ml . þeſſi er hínn ꝼẏrſtí httr her ritaðꝛ þeira er bꝛeẏtter eru aꝼ ꝺrottkvæðum hættí með ꝼullu htta ſkipti ok heðan ꝼra ſkal rita þær greíner er ſkipt er ꝺꝛottkvæðum hættí ok bꝛeẏtt með hlioðum eðꝛ henꝺinga ſkipti eða oꝛða lengð ſtunꝺum við lagit en ſtunꝺum aꝼtekit . her er i ꝼẏrſta viſu oꝛði ok þriðia þat er hꜳttum ſkipter . her ſtanꝺaz hlioðꝼẏllenꝺꝛ sva nær at tvær ſamſtǫꝼur eru i millum þeira þær gioꝛa ſkialꝼhenꝺur . her ſkiptaz hætter i ǫðꝛu ok ꝼioꝛða visu orði ok ræðꝛ hin ꝼioꝛða ſamſtaꝼa háttunum . her er i ǫðꝛu ok ꝼioꝛða viſu oꝛði þat er hꜳttum ſkipter ok ræðꝛ her hin .iij. ſamſtaꝼa . Hher heꝼr annat kvæði þat er oꝛt er um ſkula iarl ok heiter bꝛagar bót . her ſkipter hꜳttum i ꝼẏrſta ok þriðia viſu orði Ok ræðꝛ ſu ſamſtaꝼa hꜳttum er næſt er hinni ꝼẏrſtu . her ſkipter hꜳttum í oðꝛu ok ꝼioꝛða visu orði ok ſtanꝺa henꝺingar bááðar ſamt nær enꝺa ok lukaz i einum ſtaꝼ ok er betr at ſamhlioðanꝺi ſe epter bꜳðar . her er hꜳtta ſkipti i oðꝛu visu orði ok ꝼioꝛða ok aukit þar i einni ſamſtǫꝼu sva at tvær eru ſiðarr ok eẏkr þat lengð oꝛðzinſ . her ſkipter hꜳttum í ǫðꝛu ok .iiij. visu orði ok aukit bæði ſamſtofu ok ꝼullnat oꝛðtak ſem ꝼramarzt ok epter þꜳ ſamſtofu eru .iij. ſamſtofur ok rett ꝺrottkvætt eꝼ hon er oꝛ tekín . her er ſkialꝼhenꝺa með aðalhenꝺingum hið þriðia visu orð i hvarum helmingi enn at oðꝛu ſem ꝺꝛottkvætt . her eru þrennar aðalhenꝺingar i ǫðꝛu Ok ꝼioꝛða visu orði ok lukaz allar einnveg ok ꝼẏlger ſamſtaꝼa fyrir hveria . her er i ꝼẏrſta visu orði ok hveriu i upphaꝼi tvær aðalhenꝺingar ſaman Ok hín þriðia at hættí við enꝺa . Her ſkipter hætti hið .vta viſu oꝛð ok leið;er i þvi oꝛði mꜳltak aꝼ ꝼẏʀa helmingí ok ꝺꝛegz þat visu orð með hlioðꝼẏllingum með ſkialꝼhenꝺu hinni nẏíu . i þessum hættí er bꝛeẏtt til ꝺꝛottkveðínſ hꜳttar með oꝛðum en ꝼleſter ẏrkia þat með lettum heitum . þat eru liðhenꝺur er hinn ſamí ſtaꝼr ſtenꝺꝛ ꝼyrir henꝺingar ok þa er rett oꝛt liðhenꝺr hꜳttr at i ǫðꝛu ok hinu ꝼioꝛða visu orði ſe oꝺꝺhenꝺing ok ſkothenꝺing nu er ſꜳ hꜳttr er ver kollum ꝺetthent her eru aðalhenꝺingar i ꝼẏrſta ok þriðia víſu oꝛði en giæti at taka oꝛ ſkothenꝺur . Her eru tvær aðalhenꝺingar i hveriu visu orði þeſſi þikker vera ꝼegrſtr hꜳttr ok vanꝺaztr eꝼ vel er oꝛt þeira hꜳtta er kvæði ſe oꝛt ept͛er . er þa ꝼull alhenꝺing eꝼ æigi ꝼinnz í . at ek . enn eða þau ſmá oꝛð er þeim ꝼẏlgía nema þau ſtanꝺi i henꝺingum enn æigi haꝼa þat aller menn varaz Ok er þat þvi æigi rangt ſem . qvað klængr b̅yskup . hín minni alhenꝺa er þa rett oꝛt at hallꝺit ſe viſu lengð ſaman enn eꝼ henni er ſkotiꝺ í ꝼulla alhenꝺing sva at ſkothenꝺur ſe þar ſumar eða allar í visu orði þat er æigi rett . her er i ꝼẏrſta ok .iijia visu orði til kveðit at einni ſamſtofu ok haꝼt þat til henꝺingar ok ſtanꝺa sva henꝺingar i oꝛðinu ſem riðhenꝺur . her eru þat henꝺingar er ver kǫllum ſamhenꝺur þviat þeſſar eru allar með einum ſtǫꝼum ſettar til kveðanꝺi i ꝼẏrſta Ok þriðia viſu orði ſem ſkothenꝺur i ꝺrottkvæðum hætti . Her er þrim ſinnum hǫꝼð ſamhenꝺing . tẏſvar i ꝼẏrſta ok þriðia visu orði enn í ǫðꝛu ok ꝼiorða er hallꝺit aꝼ henꝺing i ꝺunhenꝺum hættí . her hallꝺa ſamhenꝺingar um allan viſu helming ok taka með aðalhending hina ſiðaʀi í ǫðꝛu ok ꝼioꝛða visu orði . her er i hinu .iiij viſu oꝛði tekin aꝼ ſamſtaꝼa enn at ǫðꝛu ſem ꝺꝛottkvætt . her er ſtẏꝼt annat ok hið .iiij visu orð her eru ǫll viſu oꝛð ſtẏꝼð . þesser hætter greinꝺir i þría ſtaði . þviat menn haꝼa sva ꝼẏ oꝛt at i einni viſu var anna helmingr ſtẏꝼꝺꝛ enn annaʀ tviſtẏꝼðꝛ ok er þat hꜳtta ꝼǫll . enn her er ſ hinn þriði hꜳttr er alſtẏꝼðꝛ er kallaðꝛ þviat her eru ǫll viſu oꝛð ſtẏꝼð . her er ſkothenꝺa í ǫllum visu orðum enn annat ſem ꝺrottkvæðꝛ httr . i þeſſum hætti eru liðhenꝺur með tvennu motí . enn aðꝛar á þ lunꝺ við hína ꝼẏʀi henꝺing i ꝼẏrſta ok .iij. visu orði nu ſkal rita þá haattu er ꝼoꝛnſkꜳllꝺín haꝼva qveðit ok eru nu ſaman ſetter . þo at þeir haꝼi oꝛt ſumt at hꜳtta ꝼǫllum ok eru þesser hætter ꝺꝛottkvæðer kallaðer i ꝼoꝛnum kvæðum enn ſumer ꝼinnaz í lauſa viſum . her er i ꝼẏrſta visu orði ok þriðia hꜳttleẏſa enn i ǫðꝛu ok ꝼioꝛða aðalhenꝺingar en hǫꝼut ſtaꝼrinn ſtenꝺꝛ sva ſa er kveðanꝺi ræðꝛ . en i ǫðꝛu ok ꝼioꝛða visu orði er ꝼyrir ſett ſamſtaꝼa eín enn að oðꝛu ſem ꝺrottkvæðt . þenna hꜳtt ꝼann ſa maðr er veli het þa er hann kom oꝛ ſkipſbꝛotí . þa er hann var í ſkipi þa oꝛti hann kvæði þat er hann kallaði kviðuna ſkialꝼhenꝺu eða ꝺꝛapuna ſteꝼlauſu . her eru .iij. henꝺingar i visu orði ok ſkothent enn þriðia henꝺing ok ꝼẏlger ſamſtaꝼa hverri henꝺíngu . her er i ꝼẏrſta ok þriðia visu orði háttleẏſa . enn í oðꝛu ok ꝼioꝛða aðalhenꝺing ok riðhenꝺing Her er sva ꝼarit henꝺingum ſem i ꝺꝛottkvæðum hættí . enn henꝺingar eru ſettar ſaman i ǫnꝺverðu viſu orði . Her er i ꝼẏrſta visuorði ok þriðia hꜳttleẏſa enn i ǫðꝛu ok .iiij. aðalhenꝺing ok riðhenꝺur . Her er i ꝼẏrſta ok þriðia visu orði hið ſiðazta mꜳlſ oꝛð haꝼt til henꝺingar en miſſir þeſſ oꝛðz hinſ ꝼẏa er gioꝛa ſkẏllꝺi ſkothenꝺing . enn við þetta henꝺingaroꝛð eru i ǫðꝛu ok .iiijða visu orði ſtanꝺa ſem í ꝼleínſ hættí . viða er þat i ꝼoꝛnſkallꝺa verka er í einni viſu eru ẏmser hætter eða hꜳtta ꝼǫll ok m æigi ẏrkia epter þvi þo at þat þikki æigi ſpilla i ꝼoꝛnkvæðum . nu eru þeir hætter greínꝺer i þria ſtaði er kimla bǫnꝺ heita . her er i ꝼioꝛða visu orði i hvarum helmingi aukit aðalhenꝺingu með tveim ſamſtǫꝼum epter visu orð enn að ǫðꝛu ſem ꝺꝛottkvætt . her eru tvenn kimla bǫnꝺ í hvarum helmingí . her ꝼẏlger kimla banꝺ hveriu visu orði her er i ꝼẏrſta visu orði aukin ꝼraman tveim ſamſtǫꝼum til hꜳttar ſetningar enn eꝼ þær eru aꝼ teknar þa er epter ſem ꝺꝛottkvæðt . enn oꝛ ǫðꝛu ok hinu ꝼioꝛða m taka mꜳlſ oꝛð þat er .ij. ſamſtofur ꝼẏlgia .iij. visu orð ok eru enn .vi. i visu orði enn henꝺingar ok ſtaꝼa ſkipti ſem í ꝺꝛottkvæðum hætti . nu ſkal ſẏna ꝼleirí ſkipan hꜳttanna . her eru .viij. ſamſtofur i visu orði . enn henꝺingar ok ſtaꝼa ſkipti ſem i hrẏnhenꝺu . i þeſſum hættí eru tiðaz .vij. ſamſtofur í visu orði enn henꝺingar ok ſtaꝼa ſkipti ſem i ꝺrottkvæðum hætti enn eꝼ oꝛ er tekin æín ſamſtafa i ꝼẏrſta ok ꝼioꝛða visu orði ſu er næſt ſtenꝺꝛ hinni ꝼẏrſtu þa ꝼalla hlioðín ǫll ſem i ꝺrottkvæðu . sva ma ok aꝼ taka i ǫðꝛu ok ꝼioꝛða visu oꝛði hina ſǫmu ſamſtofu Ok er þꜳ ꝺrott kvæðt ok allmiukt . her er hꜳttleẏſa i hinu ꝼẏrſta visu orði . ok iij. enn i ǫðꝛu ok ꝼioꝛða ſkothent . I þeſſum hættí eru engar henꝺingar en ſtaꝼa ſkipti ſem i ꝺrottkvæðum hættí . nu eru her ſaman ſetter i tveim kvæðum .lx. hꜳtta ok umꝼramm þær .viij. greiner er ꝼẏrſt er ſkipat með ꝺꝛottkvæðum hættí með mꜳlſ greinum þeim er ꝼẏlgia hꜳttunum ok eru þesser hætter aller vel ꝼallner at ẏrkia kvæði epter eꝼ vill . nu ſkal upp heꝼia hið þriðia kvæði þat er oꝛt epter hinum ſmærum httum ok eru þeir hætter þo marger i loꝼkvæðum . her eru i ǫðꝛu ok .iiijða . visu orði ꝼioꝛar ſamſtofur ok tvær aðalhenꝺingar ok ſettr hoꝼut ſtaꝼr ſem i ꝺrottkvæðum hættí enn i ꝼẏrſta ok þriðia visu orði eru .iiij. ſamſtoꝼur ok .ij. aðalhenꝺingar ok ſettr hoꝼut ſtafr ſem i ꝺꝛottkvæðum hættí . enn i ꝼẏrſta ok iijia visu orði eru .iiij. ſamſtofur rettar ok hin .v. aꝼ kleẏꝼiſ ſamſtafa þat er . er aꝼ oꝼ . enn . eðꝛ þvilikt . þar eru ok ſkothenꝺingar ok hlioðꝼẏlling við hǫꝼutſtaꝼ . sva ꝼerr her anat ok hið .iiijða visu orð ſem i ꝼẏʀa hættí enn i ꝼẏrſta ok þriðia visu orði er her henꝺinga lauſt enn tveir hlioðꝼẏllenꝺꝛ við hǫꝼutſtaꝼinn ſem í ꝺꝛottkvæðu . her er ſkothenꝺing i ꝼẏrſta ok þriðia visu orði ok ſtaꝼa ſkipti ſem í ꝺrottkvæðu enn að oðꝛu ſem tǫgmælt . i ǫllu tǫglagi er æigi rangt þo at .u. ſamſtofur ſe i visu orði eꝼ ſkammar eru ok ſkiotar . þat er ꝺꝛꜳpu hꜳttr at ſteꝼ ſkal vera i ꝼẏrſta visu orði ok luka þvi máálí í ſiðazta visu orði kvæðiſſinſ ok er rett at ſetia þa kvæðit með sva mǫꝛgum ſteꝼia mlum at haꝼa ǫll iamlong . enn hverſ ſteꝼia maalſ ſkal ſteꝼ upphaꝼ ok níðꝛ lag . her er i ꝼẏrſta ok .iijia visu orði ſem hag mælt enn annat ok hið ꝼioꝛða með aðalhenꝺingum ok eru .ij. henꝺingar ok ſamſtofur i hverri ok enꝺaz bðar i einn ſtaꝼ . her er hið ꝼẏrſta ok .iij. viſu oꝛð henꝺinga lauſt enn annat Ok hið ꝼioꝛða grænlenꝺzki hꜳttr ok ſkemri oꝛðtǫkin . i þerſum hættí eru i hveriu visu orði iiij. ſamſtofur ok ij. aðalhenꝺingar ok lukaz í einn ſtaꝼ bꜳðar ok eingi aꝼ kleẏꝼiſ oꝛð . i þerſum hættí eru .iiij. ſamſtofur i visu orði enn henꝺingar ok ſtaꝼa ſkipti ſem i ꝺrottkvæðu nema þat at allar henꝺingar eru nhenꝺar . i þeſſum hætti eru .iiij. ſamſtofur i visu orði enn henꝺingar ok ſtaꝼa ſkiptí ſem i ꝺrottkvæðu ok er æigi rangt i hinu ꝼẏrſta ok þriðia visu orði þoat .v. ſe . þat eru ſkothendur enn i ǫðꝛu ok ꝼioꝛða eru aðalhenꝺingar ok bꜳðar ſaman ok ſtẏꝼð en ꝼẏʀí her er i ꝼẏrſta visu orði ok þriðia .vij. ſamſtofur ok henꝺingalaúſt enn rett að ſtǫꝼum enn annat ok hið ꝼioꝛða heꝼuer .iiij. ſamſtofur ok ſkothent ok oꝺꝺhent ok ſtẏꝼð hin ꝼẏi henꝺing . i þerſum hætti eru .vi. ſamſtofur ok æigi rangt þo at verði . .v. eða .vij. i ꝼẏrſta ok .iijias visu orði ſem ꝺrottqvæðt eða ſtẏꝼð eða hneꝼt þat er allt eítt . en ſiðaʀi . i þerſum hætti eru .iiij. ſamſtofur i visu orði hveriu ok .ij. aðalhenꝺingar ok lukaz bꜳðar í einn ſtaꝼ . ok allar henꝺingar hneꝼſtar . i þerſum hætti eru v. ſamſtofur i visu orði enn henꝺingar ok ſtaꝼa ſkipti ſem i ꝺrottkvæðum hætti . nu eru þeir hætter er runhenꝺer eru kallaðer . þeir eru með þrennu motí . hverr httr ſkal vera með aðalhenꝺingum ij. ok i ſinu visu orði hvár henꝺing . i þerſum hætti er hallꝺín æín henꝺing um alla viſu . en ſu runhenꝺing er ꝼyrir ſtenꝺꝛ henꝺíngar i hveriu visu orði ſkilr henꝺingar ok ſkipter oꝛðum . þvi er þetta rúnhent kallat . her gengr henꝺing um haalꝼa viſu . enn ǫnnur hinn ſiðaa helming . þeſſi hꜳttr er ſtẏꝼðꝛ eða hneꝼſtr aꝼ hinum ꝼẏʀa . i þeſſum hættí eru .iij. ſamſtǫꝼur i visu orði en tvau visu orð ſier um henꝺing . ſtaꝼa ſkipti ſem í ꝺꝛottkvæðu er í ǫllum þeſſum httum . enn ꝼinnz þat sva at æigi er rangt i runhenꝺum hꜳttum at i ꝼẏrſta ok þriðia visu orði ſtenꝺꝛ eítt ſinni ꝼyrir mꜳlſ oꝛð hlioðſtaꝼr ſꜳ er kveðanꝺi ræðꝛ . þeſſi hꜳttr er æztr með ꝼullrí runhenꝺing . ok eru her tiðaz .v. ſamſtofur i visu orði eða .vi. eꝼ ſkiotar eru . þeſſi er hneꝼſtr ok með minní runhenꝺu Sua ſegia menn i ꝼoꝛnum ſǫgum at einn hverr aꝼ ááſum ſa er heimꝺallr het ꝼór ꝼerðar ſinnar ok ꝼramm með ſioꝼar ſtrǫnꝺu nockui . kom at einum huſa bę ok neꝼnꝺiz rigr epter þeiri ſǫgu er kvæði þetta hetu þeir menn er ꝼẏlgðu bꝛaga konungi hinum gamla . Virðar heíta þeir menn er meta maal manna . ꝼirar ok verar heíta lanꝺvarnar menn . Vikingar ok ꝼlotnar . þat er ſkipa herr . beimar heita þeir menn er ꝼẏlgðu beima konungi . Gumnar ok gumar heita ꝼolkſtioꝛar . ſem gumí heiter i bꝛúðꝼǫꝛ . Gotnar heíta aꝼ gota konungi er gotlanꝺ er við kent . hann heiter aꝼ naꝼní oðínſ ok ꝺꝛegit aꝼ gautz naꝼní . þeir heita ꝺꝛenger er millum lanꝺa ꝼara þeir konungſ ꝺꝛenger er þeim þiona eða oðꝛum rikiſ monnum . þeir heita vaſker menn er batnanꝺi eru . Segger heita ok kníar . Liðar eru ꝼẏlgðar menn . þegnar ok haullꝺar þat eru bęnꝺꝛ . Lionar heita þeir er um ſætter ganga . Kappar heita ok kempur . garpar . snillingar . hreẏſtimenn . harðmenni aꝼar menní hetiur . þeſſi eru þar i mót . kalla mann blauðan . þirꝼing . blota mann . ſkaúð eða ſkræꝼu . Vák . vám . lók . leẏmu . ꝺſa ꝺꝛók . ꝺuſilmenni . Auʀ maðr heiter millꝺingr mæringr . ſkatí . þíoðſkatí gullſkati mannballꝺꝛ . auðkẏꝼingr . ſælkeri . ʀikmenní . Her ímot er sva kallat . hnǫggr glǫggr . mælingr . ſmælingr . veſælingr . giǫꝼlatí . þioꝼr hvínn . hlenni . Spekingr rꜳðvallꝺꝛ ſnẏrti maðr . oꝼlꜳtí glæſi maðr ſtertí maðꝛ . Raumi ſkraumi . ſkrapr . ſlokr . ſkrokkr . ſkeiðkloꝼi . ſlínni ꝼlangi . ꝼioſner truðꝛ lokr kẏrpíngr . Sua heita hǫlðar . halr ꝺꝛengr haullꝺꝛ . þegn . ſmiðꝛ . breiðꝛ bonꝺí . bunꝺinſkeggi bui ok boꝺꝺi bꝛattſkeggr . Kauði ꝼnauði ꝼóli ꝼiꝼlí ꝼlangi . Gaſſi gokr gromr gógr . gaú . hriki glopr gopí glónn glanni . ſlꜳní ſlappi ſtrunꝺí ſmoꝛtr ſtoꝛtr . hrokr hrottí . þumr þríotr þrápr . tutr tangi mottí vꜳmr . ꝺrbekill . gði . gínnungr gapþroſner gunnungr þræla heití ſtanꝺa í rígſ þulu . líni ſtaꝼklapr . ǫnnungr lẏꝺꝺa . Maðꝛ heiter einn hverr . ta . eꝼ .ij. eru . þoꝛp eꝼ .iij. eru .iiij. eru ꝼǫꝛu neẏtí . ꝼlokkr .v. menn . ſveít eꝼ .vi. eru .vij. ꝼẏlla ſǫgn .viij. bera amæliſ ſkoꝛ . nautar eru .ix. tigir eru .x. ærer eru .xi. tolꝼ er toglǫð . þẏſſ eru xiij. ꝼerð eru xiiij. ꝼunꝺꝛ er þat er xu. hittaz . ſeta eru .xvi. ſokn eru .xvij. ærner þikki uviner þeim er xviij. mæter . neẏti heꝼver ſaa er xix. ꝼẏlgia . ꝺrott eru .xx. þegnar eru .xxx. ꝼolk eru .xl. ꝼẏlki eru .l. ſamnaðꝛ eru .lx. ſoꝛvar eru .lxx. Øllꝺ eru .lxxx. herr er .c. lẏðꝛ heiter lanꝺzꝼolk . Enn eru þau noꝼn er ver lꜳtu ganga ꝼyrir noꝼn manna ok kǫllum ver þat viðkenningar eða ꝼoꝛnoꝼn manna . þat eru viðkenningar at neꝼna eínnhvern lut rettu naꝼní ok kalla þann er hann vill neꝼna eiganꝺa eða veitanꝺa eða ſækianꝺa þeira luta . sva Ok at kenna við ætt ſína ok kalla hann ꝼǫður eða aꝼa ſon eða bꝛoður þeſſ er hann neꝼnꝺi sva qvað þioðolꝼr . Ai heiter arꝼi ſonr arꝼuní arꝼþegí mǫgr niðꝛ ſeꝼi erꝼingi konr heꝼner bu . Broðer heiter bloði barmi . hneꝼi hlẏrí liꝼrí ſiꝼr kunꝺꝛ kẏnſtaꝼr niðiungr ættſtuðill ættbaðmr . kẏn aꝼkvæmí aꝼſpríngr . Heita ok mꜳgar . ſiꝼiungar . ſvilar hleẏtar ſpiallanꝺí þopti kompann ꝼelagi ꝼoſtrí vínr vanꝺa maðꝛ ꝼrænꝺi . Heiter ꝺolgr anꝺſkotí . ſǫkkvi . þrǫngver . ſkaða maðr . uſviꝼrungr . bꜳgí anꝺſkoti . uvin . þetta kǫllum ver ſannkenningar at kalla at maðꝛ ſe hrauſtr harðꝛ hagr hoꝛſk kiænn kuðꝛ rikr rǫſkr reiðꝛ rammr raðugr ſniallr ſnarpr ſnotr ſterkr ſtórvitr . Vaſkr vænn va vǫllꝺugr bliðꝛ biartr . Þetta kǫllum ver tviríðit . her ꝼẏlger ſtuðning ſannkenníngu eꝼ maðr er kallaðꝛ alrǫſkr oꝼrhugaðꝛ ꝼullhvatr vegſæll ok aa marga uega er ſannkenningum bꝛeẏtt ok heẏia þær meſt oꝛða ꝼiǫlða i ſkallꝺſkapnum ok ꝼegra meſt kveðſkapinn . Mann ſkal kenna við verk ſin ǫll þau er hann þiggr eða veitr eða gioꝛer . hann máá kenna til eignar ſinnar þeirar er hann áá eðꝛ gaꝼ . þa ſkal sva kenna við þeſſa lutí . kalla hann vinnanꝺa eða ꝼremianꝺa verka ſinna . mann m kalla viðar heítum ǫllum karlkenꝺum . þat ma sva kenna við þeſſa luti . kalla hann vinnanꝺa eða ꝼremíanꝺa þviat hann vinnr þat er hann gioꝛer ok reẏner . Tre er ok viðꝛ ok reẏner kallaðꝛ er hǫggr . ſtoꝼn eða ſtaꝼr . ꝼioʀ eða bo ꝺꝛaugr ok kenꝺꝛ til eignar eða verka . sva . qvað þoꝛðꝛ sva qvað Aſgrimr kallaðer eru menn nioꝛðungar eða narungar miðiungar eða ſtrengianꝺí víga eða verka . sva . qvað Sighvatr . hvern karlmann m kalla ꝼeiti eða ꝼæði hræꝼugla eða varga . sva ilrioð eða gomrioð . sva . qvað arno . sva qvað ʀǫgnvallꝺr maðꝛ er kenꝺꝛ ꝼlæẏger ok ꝼerger heiter Ok hreẏter mẏger ok meíðer ſæker ok ſærer ſǫkkver ok ſlǫngver vælir ok veiter æger ok otti . sva qvað Arno . þerſum heitum ſkal kenna mann til gullz eða vapna . sva qvað olaꝼr . sva qvað Snoꝛri kenna ſkal mann heítum oðinſ ǫllum ok allra áſa heitum . vel þikker kent til ꜳlꝼa . kent er ok til iǫtna eða ꝺverga . sva qvað Geſtr . ſvarðar ok heẏrnar augna ok munnz ok allz þeſſ er ꜳ hǫꝼði er . Sverð heímꝺalar er ok rett at neꝼna ſverðz heití hvert er vill ok kenna til nokkurſ heitíſ heimꝺallz sva qvað biarni her er ſagt at augu eru kǫllut merki bꝛúna . hǫꝼut er kent himinn eða húſ hǫll eða ſnekkía heila ok allz þeſſ er i hǫꝼði bẏr . sva qvað biarní . Sua qvað ſkllꝺ þoꝛer Sua qvað snoꝛri Auga heiter . lítr . ſion viðꝛlit þau mꜳ sva kenna kalla ſol ok þungl . ſkript eða ſkíǫllꝺ . lioſ eðꝛ lopt . gler eða gímſteína ſteín eða ſtioꝛnur gull eða geíſla ok alla birtí ok kenna til bꝛ eða bꝛúna hvarma ok enníſ . sva qvað Eínar her er hauſſ kallaðꝛ himínn enn augu tungl þeſſ himínſ . sva ſeger í moꝛginſol sva qvað egill . Sua qvað Ulꝼr Brr m kalla hríſ eða graſ hvarma eða augna . sva qvað olꜳꝼr Graat eða tr mꜳ kalla hagl eða él regn eða ꝺꝛopa ſkurer eða ꝼoꝛſar augna eða kinna hlẏra eða bꝛá eða hvarma . sva ſeger i mariu ꝼlokkí . Hꜳr heiter l ok haꝺꝺꝛ þat er konur haꝼva . hr er sva kent at kalla ſkóg eða akr eða graſ eða viðar heítí nokkuru ok kent til hǫꝼuðſ eða hvirꝼilſ hlẏrſ eða vanga . hnakka eða reikar ſvarðar eða enníſ . sva qvað snoʀi sva qvað bꝛoðer aarní . kalla m ok ſnío eða miǫll hauſſ eða hauſſ sva qvað Eína 