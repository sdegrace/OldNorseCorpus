Upphaf I OLaꝼr ſonr Haralldz hins grenſka føddiz ŭp með Sigurði Syr ſtiup sínom oc Aſto moðor ſinni Rani hiɴ viðforli var með Áſto hann veitti foſtr Oláfi Haralds ſyni Olafr var ſnimma gerviligr maðr fríðr ſynom meðal maðr a vǫxt vitr var Sigurðr Syr var bŭſyſlo maðr micill oc hafði menn ſina mioc i ſtarfi oc hann ſialfr for optliga at ſia ŭm akra oc eng eða fenað oc eɴ til ſmiða eða þar er menn ſtǫrfoðo eitt II Þat var eitt ſiɴ at Sigurðr konongr vil-di riða af b þa var engi maðr heima a bnom hann qvaddi Oláf ſtiŭpſon at ſꜹðla ſer heſt Oláfr gecc til geita toc þar bŭck þaɴ er meſtr var oc oc lagði a ſꜹðŭl konongs Gecc þa oc ſagði honom at þa hafþi hann bŭit honom reið ſcióta þa gecc Sigurðr konongr til oc ſa hvat Oláfr hafþe gert hann mælti ꜹðſætt er at þŭ munt vilia af hǫndom raða qvaðningar minar mun moðor þiɴi þatþickia ſmilict at ec hafi engar qvaþningar við þic þær er þer ſe i móti ſcapi er þat ꜹðſætt at vit manom ecki vera ſcaplíkir man-tŭ vera miclo ſcapſtʀi eɴ ec em Oláfr ſvarar fá oc hló við oc gecc i brot III Oláfr Haralds ſon er hann vox ŭp var ecki hár meðalmaðr oc þrecligr ſtercr af afli liósjar-pr a hár breiðleitr lioꜱ oc rioðr i andliti eygðr forkŭɴar vel fagreygr oc ſnareygr svá at ótti var at ſia i ꜹgo honom ef hann var reiðr Oláfr var iþrotta maðr micill ŭm marga lŭti kŭɴi væl við boga oc ſyndr væl ſkt manna bezt handſcoti hagr oc ſion haɴarr ŭm ſmiþir allar hvart er hann gerþi eða aðrir menn hann var callaðr Oláfr Digri var hann diarfr oc ſniallr i máli braðgǫʀ at ǫllom þroſca bæþi af-li oc vizco oc hugþeckr var hann ǫllom frǫndom ſinom oc kuɴ mǫnnom kappſamr i leikom oc vildi fyrir vera ǫllom ǫðrom ſem vera atti fyrir tignar ſacir hans oc burða IV Oláfr Haralds ſon var þa xij vetra gamall er hann ſteig a herſcip fyrſta ſiɴ Aſta móðir hans fecc til Rana er kallaðr var konongsfoſtri til forraða fyrir liþino oc i fǫr með Oláfi þvi at Rani hafþi opt aþr i viking þa er Oláfr toc við liþi oc ſcipom þa gáfo liþs honom konongs nafn ſva ſem ſiðvenia var til at her konongar er i viking váro er þeir váro konong bornir þa báro þeir konongs nafn þegar þott þeir ſæti eigi at lꜹndom Rani ſat við ſtyri hꜹmlo því ſegia ſŭmir menn at Oláfr væri haſeti eɴ hann var þo konongr yfir liðino þeir heldo ꜹſtr með landino oc fyrſt til Danmercr ſva ſegir Ottaʀ Svarti er hann orti ŭm Oláf konong Ungr hraztŭ a vit vengis vígrackr konongr blacki þŭ hefir dyrom þrec drra danmarcar þic vandan varð nytliguzt norðan nŭ ert rikr af hvǫt ſlicri fra ec til þess er fórŭt fǫr þin konongr gerva V Eɴ er hꜹſtaði ſigldi hann ꜹſtr fyrir Sviaveldi toc þá at heria oc breɴa landit þvíat hann þottiz ei-ga Sviŭm at lꜹna fullan fiandſcap er þeir hofþo tekit af lifi fǫðor hans Ottaʀ Svarti ſegir þat berŭm orðŭm at hann for þa ꜹſtr or Danmorc Auttuð árom ſkreyttŭm ꜹſtr i ſallt með flꜹſtom baruð lind af landi landvórðr a ſciprandir neyttuð ſegls oc ſettuð ſundvarpaði ſtundo ſleít mioc róin micla morg ár ŭnd þer báror Drott var driŭgligr ótti dolg at fǫr þiɴ ſvanbræþir namtŭ ſiþan Sviþioðar nes rioða V Þat hꜹſt barðiz Oláfr við Sótaſcer hina fyrzto oʀosto þat er i Sviaſkeriom þar barðiz hann við vikinga oc er ſa Sóti nefndr er fyrir þeim reð hafþi Oláfr liþ miclo miɴa oc ſcip ſtǫʀi hann lagðe ſin ſcip i milli boða nokkoʀa oc var vikingonom ohgt at at leɢia Eɴ þꜹ ſcip er næſt lago þeim þa comŭ þeir á ſtafnliám oc drógo þꜹ at sér oc ruðo þa ſkipin vikingarnir lꜹgðo fra oc hǫfþo látið liþ micit Sigvatr ſcald ſegir fra þessaʀi oʀosto i því qvæþi er hann taldi oʀostor Oláfs konongs Langr bar ŭt hiɴ ŭnga jofra kŭnd at ſŭndi þioð ugði sér ſiþanſiá meiðr konongs reiði kaɴ ec til margs eɴ manna miɴi fyrzta ſiɴi hann rꜹð ztr fyrir ꜹſtan ulfsfót við ſker Sóta VI Oláfr konongr helt þa ꜹſtr fyrir Sviðioð oc lagðe iɴ i lꜹginn oc heriaðe a bæþi lꜹnd hann lagði alt ŭp til Sigtúna oc Sva ſegia Sviar at þar ſe eɴ griot lꜹð þꜹ er Oláfr let gera un-dir bryɢio ſporða ſina Eɴ er hꜹſtaði þa ſpŭrði Oláfr konongr til þeꜱ at Oláfr Svia konongr dro ſaman her micinn oc sva þat at hann hafþe jarnŭm comit yfir Stock oc ſett liþ fyrir Eɴ Svia konongr æt-laði at Oláfr konongr mundi þar biða freyra oc þotti Svía konongi lítils vert um her Oláfs konongs því at hann hafþi lítið liþ þa for Oláfr konongr ŭt til Stoks oc comz þar eigi út caſtali var fyrir ꜹſtan ſŭndit eɴ herr maɴz fyrir ſŭɴan eɴ er þeir ſpŭrðŭ at Sviakonongr var a ſcip comiɴ oc hafþi her mikiɴ oc fiolda ſcipa þa grafa ŭt i gognŭm Agnafit til hafs þa váro regn micil Eɴ ŭm alla Sviþioð fellr hvert reɴanda vatn i lꜹgiɴ eɴ eiɴ óꜱ er til hafs or leginom oc svá miór at margar ár ero breiðari Eɴ þa er regn ero mi-cil oc ſniá nám þa falla votnin ſva ſiliga at forsfall er ŭt ŭm ſtok eɴ lǫgriɴ gengr ſva mioc ŭp lꜹndin Eɴ er groptriɴ com ŭt i ſiaiɴ þa hliop vatnit oc ſtrꜹmriɴ út lét þa Oláfr konongr a ǫll ſtyri or lagi oc draga ſegl við hún Byʀ var a bláſandi þeir ſtyrðo með árom oc gengo ſcipin micit út yfir gruɴit oc comu ǫll heil a hafit eɴ Sviar fóro þa a fŭnd Oláfs Svia konongs oc ſǫgðo honom at Oláfr Digri var þa comiɴ út a haf Svia konongr veitti þeim ſtórar atǫlor er gætt ſcyldo hafa at Oláfr qvæmiz eigi ut þat er nŭ ſiþan callat konongs ſŭnd oc ma þar ekki ſtorſcipom fara nema þa er votn ǫſaz meſt Eɴ þat er ſŭmra manna ſǫgn at Sviar yrðe varir við þa er þeir Oláfr hofþo ŭt grafit fitina oc vatnit fell út oc svá at Sviar fóro þa til með her mannz oc ætloðo at baɴa Oláfi at hann fri ŭt eɴ er vatnit grof út tveɢja vegna þa fello backarnir oc þar fólkit með oc tyndiz þar fioldi liþs eɴ ſviar mæla þeꜱo i mót oc telia hégóma at þar hafi meɴ fariz Oláfr konongr ſigldi ŭm hꜹſtit til Gotlandz oc biózc þar at heria eɴ Gotar hǫfþo þar ſamnað oc gerþo menn til konongs oc buðo honom giald af landino þat þecþiz konongr oc tekr giald af landino oc ſat þar ŭm vetriɴ Sva ſegir Ottaʀ Gilldir comtŭ at gialldi gotneſcom her flotna þorðŭt þér at varða þioðlꜹnd firar rꜹndo raɴ eɴ maðr ŭm miɴa margr byr um þrec varga hŭngr fra ec ꜹſtr hiɴ yngri eyſyſlo liþ þeyia VII Her ſegir ſva at Oláfr konongr for er varaði ꜹſtr til eyſyſlo oc eɴ eyſyſlir co-mŭ ofan oc heldo oʀosto við hann þar hafþi Oláfr konongr ſigr rac flótta heriaði oc eyddi landit ſva er ſagt at fyrſt er þeir Oláfr konongr comŭ i eyſy-ſlo þa buðŭ bndr honom giald Eɴ er gialdit com ofan þa geck hann i móti með liþi alvapnaðo oc varð þa aɴan veg eɴ bndr ætlaðo því at þeir foro ofan með ekki giald heldr með hervápnom oc bǫrðŭz við konong ſem fyʀ var ſagt Sva ſegir Sigvatr ſcáld Þar var eɴ oc ǫɴor Olafr ne ſvic falŭz odda þing i eyddri eyſyſlo gecc heyia ſitt atto fior fotŭm fár beið or ſtað eɴ þeir er undan ruɴo allvalldz boendr gialda VIII Siþan ſigldi hann aptr til fiɴlandz oc herjaðe þar oc gecc a land ŭpp eɴ liþ alt flyðe a ſcoga oc eyddi bygðina at fe ǫllo konongr gecc ŭp langt oc yfir ſcoga nokora þar váro fyrir dalbygðir nokorir þar heita herdalar þeir fengo litit fe eɴ ekki af mǫnnom þa leið a daginn oc ſnéri konongr ofan til ſcipa eɴ er þeir comŭ a ſcoginn þa dreif liþ at þeim ollom megin oc ſcꜹt a þa oc ſótto at faſt konongr bað þa lífa sér eɴ aðr konongr qvæmi af ſcóginom lét hann marga menn oc margir ŭrdo ſarir com ſiþan um qveldit til ſcipa þeir fiɴar gerþo um nóttina ði veðr með fiolkyngi oc ſtorm ſiavar eɴ konongr lét ŭptaca ackerin oc draga ſegl oc beítto um nóttina fyrir landit mátti þa eɴ ſem optaʀ meira hamingia konongs eɴ fiolkyngi fiɴa fengo þeir beítt ŭm nóttina fyrir balagarðz oc þaðan i hafit ŭt eɴ heʀ for it fra ſva ſem konongr ſigldi it ytra ſva ſegir Sigvatr Hríð varþ ſtáls i ſtriðri ſtrꜹng herdala gꜹngo fiɴlendinga at fylkis niðs hin þriðia eɴ ꜹſtr við lá leyſti leið vikinga ſceiða balagarðz at borði brimſciðum lá ſiþa IX Þa ſigldi Oláfr konongr til Danmerkr hitti hann þar þorkel hiɴ háfa bróðor Sigvalda Jarls oc reðz þorkell til ferðar með honom þvíat hann var þa búiɴ aðr at fara i hernað Sigldo þeir þa ſuðr fyrir Jotlandz ſiþo oc þar ſem heitir ſuðr vík oc ŭ-ɴo þeir vikinga ſcip morg Eɴ víkingar þeir er jafnan lágo úti oc reðo fyrir liþe miclo léto ſic kononga calla þott þeir ætti engi lꜹ-nd til forraða lagði Oláfr konongr þar til bardaga varð þar oʀosta mikil fecc þar ſigr oc fe micit Sva ſegir Sigvatr Eɴ qváþo gram gŭɴar galldrs ŭphǫfom vallda dyrð frá ec þeim er vel varþiz viɴaz iiija ſiɴi þa er olitill úti jofra liþs a miðli friðr gecc ſŭndr i ſlíþri ſuðr vík dǫnŭm kuðri x Þa ſigldi Oláfr konongr ſuðr til frislandz oc lá fyrir kiɴlima ſiþo i hvǫſso veðri þa gecc konongr a land með liþ ſitt eɴ landz menn riðo ofan i moti þeim oc borðuz við þa svá ſegir Sigvatr ſcáld Vig vaɴtu hleɴa hneigir hialmvm grimt it fimta þoldo hlyr fyrir háre hrið kiɴlima ſiðo þa er við rꜹſn oc ræſis reið heʀ ofan ſceiðom eɴ i gegn at guɴi geck hilmis liþ reckom xi Sveiɴ tiugo ſkeɢ Dana konongr var þenna tíma i Englandi með Danaher oc hafþi þar þa ſetit um hrið oc haft land Aþalraðz konongs hǫfþo þa Danir viða gen-git yfir England var þa svá comit at Aþalraðr konongr hafþi flyit landit oc farit ſuðr i Valland þetta ſama hꜹſt er Oláfr konongr com til Englandz urðo þꜹ tiþinde þar at Sveinn konongr Haralds ſon varð brað dꜹðr um nott i rec-kio ſiɴi oc er þat ſogn enſkra maɴa at Eaðmundr hiɴ helgi hafi drepit haɴ með þeima hætti ſem hiɴ helgi merkurius drap Iulianum niðing Eɴ er þat ſpurði Aðalráðr Englakonongr þa ſnyr hann þegar aptr til Englandz Eɴ þa er hann com aptr i landit ſendi hann orð ǫllom þeim er fe villdo þiɢia til þeꜱ at viɴa land með honom Dreif þa micit fiolmenni þa com til liþs við hann Oláfr konongr með micla ſveit norðmanna þa lǫgðo þeir fyrſt til lunduna oc utan i temps eɴ Danir heldo borgiɴe Ǫðrom megin áriɴar er micit cꜹptún er heitir ſúðvirki þar hǫfþo danir mikinn umbunat grafit díki ſtór oc ſetto fyrir iɴan veɢ með viðom oc grioti oc torfi oc hǫfþo þar i liþ micit Aþalráðr konongr lét vei-ta atſócn micla eɴ Danir vorðo oc fecc Aþalráðr konongr ekki atgert Bryɢior váro þar yfir ána milli borgariɴar oc ſuðvir-kis ſva breiðar at aka matti vognom a vixl A bryɢionom váro vígi gor bæði borðþꜹc forſtreymis ſva at toc upp fyrir mi-ðian maɴ eɴ undir bryɢionom váro ſtafir oc ſtoðo þeir niðr gruɴ i áɴi eɴ er atſocn var veitt þa ſtoð heʀiɴ a bryɢionom um allar þær oc varði þær Aðalráðr konongr var mioc hugſiukr hvernog hann ſcyldi viɴa bryɢiornar hann callaði a tal alla hǫfþingia herſins oc leitaði raðs við þa hvernog þeir ſcyldo coma ofan bryɢionom þa ſegir Oláfr konongr at hann mun freyſta at leɢia til síno liþe ef aðrir hǫfþingiar vilia atleɢia A her sinn upp undir bryɢiornar bio þa hveʀ ſitt liþ oc ſin ſcip xii Oláfr konongr let gera flaca ſtóra af viðar tꜹgom oc af bltom viði oc taka i ſundr vanda hús oc lét þat bera yfir ſcip ſin svá at bæði var hgt at vega undan oc yrit ſtint fyrir grioti ef ofan væri a-borit eɴ er herriɴ var buiɴ þa veita þeir atroðr neþan eptir áɴi oc er þeir coma nær bryɢionom þa var borit ofan a þa bæþi ſcot oc griot svá ſtort at ekki helt við hvarki hialmar ne ſkilldir oc ſcipiɴ meidduz ſialf akafliga logðo þa margir fra eɴ Oláfr konongr oc norðmanna liþ með honom rero alt up undir bryɢiornar oc báro kaðla um ſtafina þa er up bryɢionom oc tóko þa oc rero ǫllom ſciponom forſtreymis ſem meſt mátto þeir ſtafirnir dróguz með gruɴi oc alt til þeꜱ er þeir váro lsir undir bryɢio-nom eɴ fyrir því at vápnaðr heʀ ſtoð a bryɢionom þyct þar var bæþi griot mar oc hervapn morg eɴ ſtafirnir váro un-danbrotnir breſta af því niðr bryɢiornar oc fellr folkit mart ofan a ána eɴ alt aɴat liþit flyðe af bryɢionom ſumt i borgina eɴ ſumt i Suðvirki [oc uɴo]`eptir´ þat veitto þeir [borgar] atgǫngo i Suðvirki oc uɴo þat Eɴ er borgar menn ſa þat at áiɴ var uɴiɴ temps svá at þeir mátto ekki baɴa ſcipfarar up i landit þa hrædduz þeir ſcipfarar oc ga-fo up borgina oc tóko við Aþalráði konongi Sva ſegir Ottaʀ Svarti Eɴ brꜹztu ela keɴir Yɢs veðr þoriɴ bryɢior linnz hefir lꜹnd at viɴa lunduna þér ſnúnað hꜹfþo hart um krafðir hilldr óx við þat ſkilldir gang gamlir ſprungo guɴþiɴga jarn hringar Oc eɴ qvað hann þetta Comtu i land oc lendir láðvorðr aðalráði þin nꜹt recka rúni riki efldr at ſlico harðr var fundr ſa er frðut friðlandz a vit niðia reð átſtuðill aþan jatmundar þar grundo Eɴ ſegir Sigvatr fra þesso Rett er at ſocn hin ſétta ſnaʀ þengill bꜹð englum att þar er Oláfr ſotti Yɢs lunduna bryɢiorſverþ bito vǫlſc eɴ vǫrðo vikingar þar díki átti ſumt i ſlétto ſuðvirki lið buðir xiii Oláfr konongr var um vetriɴ með Aþalráði konongi þa átto þeir oʀosto micla a Hringmara heiðe a þat riki atti þa Ulfkell Snillingr þar fengo konongarnir ſigr svá ſegir Sigvatr ſcáld Eɴ lét Siꜹnda ſiɴi ſverþ þing hait verþa endr a Ulfkels landi Olafr ſem ec fer máli ſtoð hringmara heiðe herfall var þar alla ello kind er olli arfvorðr Haraldz ſtarfi Eɴ ſegir Ottaʀ ſva fra þeꜱaʀi oʀosto Þengill fra ec at þunga þiɴ heʀ ſcipom feʀi rꜹð hringmara heiðihloð valcꜹſto bloþi lꜹt fyrir yðr aðr leti landfólc i gnẏ randa engla ferð at jorðo ott eɴ morg a flótta Þa lagðiz landit eɴ viða undir Aþalráð konong eɴ þinga menn oc Danir helldo morgum borgum oc viða helldo þeir þa eɴ landino xiv Oláfr konongr var hofþingi fyrir herinom þa er þeir helldo til cantara byr-gis oc borðuz þar allt til þess er þeir uɴo ſtaðiɴ drapo þar fiolda liþs oc breɴdo borgina Sva ſegir Ottaʀ Svarti Atgongu vanntu yngvi ætt ſiclinga micla bliþan hilmir rꜹðtu breiða borg kantara um morgin léc við rꜹɴ af riki reðtu bragna conr gagni alldar fra ec at alldri eldr oc reykr at þu belldir Sigvatr telr þessa hina átto oʀosto Oláfs konongs Veit ec at víga mtir vindom hátr hiɴ átta ſtyrcr gecc vorðr at virki verðungar ſtyr gerþi ſiɴ mátut b baɴa borg cantara ſorgar mart fecc pruðom pa`v´rtum port greifar Oleifi Olafr konongr hafþi landvorn fyrir Englandi oc for með herſcipom fyrir land oc lagði up i nyia moðo þar var fyrir þinga mannaliþ oc atti þar oʀosto oc hafði Oláfr konongr ſigr ſva ſegir Sigvatr ſcáld Vaɴ ungr konongr englum otrꜹðr ſcarar rꜹðar endr com brúnt a branda blóþ i nyia moðo nu hefi ec oʀostor ꜹſtan ogn nio taldar herr fell danſcr þar er dꜹʀom dreif meſt at Oleifi Oláfr konongr fór þa viða um lan-dit oc toc giolld af mǫnnom eɴ heria-ði at ꜹðrom coſti Sva ſegir Ottaʀ Mattið enſcrar ættar ǫlld þar er tóct við gioldom víſi vægðar lꜹſom víþ frgr við þér bægia guldut gumnar ſialdar goll dꜹglingi holluz ſtundum fra ec til ſtrandar ſtór þing ofan foro þar dvalþiz Oláfr konongr i þat ſiɴ iij vetr xv Eɴ it þriðia vár aɴdaðiz Aþalráðr konongr toco þa konongdom ſynir hans Eaðmundr oc Eaðvarðr þa for Oláfr konongr ſuðr um ſia oc þa bar-ðiz hann i ringsfirði oc vaɴ kaſtala a hǫlonom er vikingar ſáto i hann brꜹt caſtalaɴ ſva ſegir Sigvatr ſcáld Tǫgr var fullr i fǫgrom folc veɢs drifar hreɢi hellt ſem hilmir mælte hrings firðe liþ þingat bol lét hann á hǫli hátt vikingar átto þeir baðut sér ſiþan ſlics ſcotnaðar þrotna xvi Oláfr konongr hellt liþi ſino ve-ſtr til Griſlo polla oc barðiz þar við vikinga fyrir Viljalms b þar hafþi Oláfr konongr ſigr ſva ſegir Sigvatr Olafr vantu þar er jofrar ellipta ſtyr fello ungr comtu af því þingi þollr i gríſlo þat frá ec víg at vitto Vilialms fyrir b hialma tala mint er þat telia tryɢs jarls hátt ſnarla þvi næſt barðiz hann veſtr i fet-lafirðe ſem ſegir Sigvatr Tǫɴ rꜹð xijta(NB!høy ſiɴi tír fylgiandi ylgiar varð i fetlafirði fiorbaɴ lagit mǫnnom þaðaɴ for Oláfr konongr alt ſuðr til Selio polla oc atti þar oʀosto þar vaɴ hann borg þa er het Guɴvaldz borg hon var micil oc forn oc þar toc hann Jarl er fyrir reð borgiɴi er hét Geirfiðr þa atti Oláfr konongr tal við borgarmennina hann lagði giald a borgina oc a Jarl til utlꜹſnar xij þuſundir gullſcillinga ſlict fe var honom goldit af borgiɴe ſem hann lagði a ſva ſegir Sigvatr Þrettanda vaɴ þrnda þat var flotta bǫl drottinn ſniallr i Selio pollum ſuɴarla ſtyr kuɴan up let gramr i gamla guɴvaldz borg vm morgin Geirfiðr hét ſá gerva gengit jarl um fengiɴ xvii Eptir þat helt Oláfr konongr liþi ſino veſtr i Karls ár oc heriaði þar átti þar oʀosto Eɴ þa er Oláfr konongr lá i Karls ám oc beið þar byriar oc ætlaði at ſigla ut til nrvaſunda oc þaðan ut i jorſalaheim þa dreymdi hann merkiligan drꜹm at til hans com merkiligr maðr oc þrekligr oc þo ógorligr oc mælti við hann bað hann hætta ætlan þeiri at fara ut i lꜹnd far aptr til oðala þiɴa þvíat þu mvnt vera konongr yfir Noregi at eilífo hann ſcildi þaɴ drꜹm til þeꜱ at hann mundi konongr vera yfir landi oc hans ætt menn langa æfi xviii Af þeiri vitran ſneri hann aptr fer-þiɴi oc lagþiz við peitoland oc heriaði þar oc breɴdi þar cꜹpſtað þaɴ er vaʀandi het þess getr Ottaʀ Naþut ungr at eyða ógnteitr jofuʀ peito reyndut rsir ſteinda rꜹnd a tuſcalandi Oc eɴ ſegir Sigvatr svá Mals vaɴ mǫra hilmir muɴrioðr er com ſuɴan gangr þar er gamlir ſprungo geirar up at leiro varð fyrir viga niǫrðom vaʀandi ſia brendr a bygðo landi bǫr heitir ſva peito xix Oláfr konongr hafþi verit i hernaði veſtr i vallandi ij ſumor oc eiɴ ve-tr þa var liþit fra falli Oláfs konongs xiij vetr þa váro i Vallandi Jarlar tveír Viljalmr oc Roðbert faðir þeira var Rikarðr Ruðo Jarl þeir reðo fyrir Norðmaɴdi ſyſtir þeira var Emma drotning er Aþalraðr Engla konongr hafþi att ſǫnir þeiraf váro þeir Eaðmundr oc Eatvarðr hiɴ goði eatvígr oc Eatgeiʀ Rikarðr Ruðo Jarl var ſonr Rikarðar ſonar Vilialms langaſpiotz hann var ſonr gongu Rolfs Jarls þeꜱ er vaɴ Norðmandi hann var ſonr Rognvaldz mǫra Jarls hins ríka ſem fyʀ er ritat fra gǫngo Rolfi ero comnir ruðo Jarlar oc tǫldo þeir lengi frændſemi við Noregs hofþingia oc virþo þeim þat lengi ſiþan oc váro hinir meſto vinir norðmanna alla ſtund oc átto með þeim friðlꜹnd allir norðmenn þeir er þat vildo þec-kiaz Um hꜹſtit com Oláfr konongr i Norðmandi oc dvaldiz þar um ve-triɴ i ſigno oc hafþi þar friðland xx Eptir fall Oláfs tryggva ſonar gaf Eiríkr Jarl grið Einari þambaſcelfi ſyni Eindriða Styrkarsſonar Einaʀ for með Jarli norðr i Noreg oc er ſagt at Ei-naʀ hafi verit allra manna ſteraſtr oc beztr bogmaðr er verit hafi i Noregi oc var harðſceyti hans umfram alla menn aðra hann ſcꜹt með backacólfi i gognom uxa húð hráblꜹta er hecc á áſe einom ſcíðfʀ var hann allra manna bezt hiɴ meſti var hann iþrótta maðr oc reyſti maðr hann var ǽttſtóʀ oc ꜹðigr Eiríkr Jarl oc Sveiɴ Jarl gipto Einari ſyſtor sína berglióto Haconar dóttor hon var hiɴ meſti ſcǫrungr Eindriði hét ſonr þeira Jarlar gáfo Einari veizlor ſtórar i Orkadal oc gerþiz hann rikaſtr i þrǫndalǫgom oc var hann hiɴ meſti ſtyrcr Jǫrlonom oc aſtvin xxi Eiríkr Jarl lét ſer ekki líka at Erlingr Scjálgs ſon hefþi ſva micit ríki oc toc hann undir ſic allar konongs eigor þær er Oláfr konongr hafþi veitt Erlingi eɴ Erlingr toc jamt ſem aðr allar landz um rogaland oc guldo landzbuar opt tviɴar landz eɴ at ǫðrom coſti eyddi hann jarðar bygðena Lí-tið fecc Jarl af ſaceyri þvíat ecki helduz þar ſyſlomenninir oc því at eins for Jarl þar at veizlom er hann hefþi micit fiolmenne þess getr Sigvatr Erlingr var ſva at jarla átt er ſcioldungr máttit Olafs mágr svá ǫgði aldyɢs ſonar tryɢva næſt gaf ſina ſyſtor ſnaʀ búþegna haʀi Ulfsfeðr var þat aðra alldr gipta Rognvaldi Eiríkr Jarl orti fyrir því ekki a at beriaz við Erling at hann var frændſtóʀ oc frændmargr rikr oc vinſæll ſat hann jafnan með fiolmeɴi ſva ſem þar væri konongs hirð Erlingr var opt a ſumrom i her-naði oc fecc sér fiar þvíat hann hellt tecnom hǽtti um rſn oc ſtórmennzco þótt hann hefþi þa miɴi veizlor oc ohallqvæmri eɴ um daga Oláfs konongs mags síns Erlingr var allra manna friðaſtr oc meſtr oc ſterkaſtr vígr hver-iom manni betr oc um allar iþrottir lícaſtr Oláfi konongi tryggva ſyni þeꜱ getr Sigvatr Erlingi varð engi aɴarr lendra maɴa ór er ſa er átti fleire oʀostor ſtoð þoʀiɴ þrec bar ſeɢr til ſócnar ſiɴ því at fyrſt gecc iɴan milldr i marga hilldi meſt eɴ or aleſti Þat hefir jafnan verit mal maɴa at Erlingr hafi gǫfgaſtr allra lendra verit i Noregi þꜹ váro born Erlings oc Aztriðar Aſlacr Sciálgr Si-gurðr Loðiɴ Þorir oc Ragnhil-dr er atti Þorbergr Arnaſon Erlingr hafþi jafnan með sér lxxxx frel-ſingia eða fleira oc var þat bæði ve-tr oc ſumar at þar var maldryc-kia at dagverðar borði Eɴ at náttverþi var omælt druckit Eɴ þa er Jarlar váro nær hafþi hann cc manna eða fleyra Aldri fór hann fámeðri eɴ með xx ſesſo alſcipaða Erlingr atti ſceið micla ij rum ens xl oc þo micit at því hann hafþi hana i viking eða ſtefno leiðangr oc váro þar á cc manna eða meiʀ xxii Erlingr hafþi jafnan heima xxx þræla oc umfram aɴat man hann æt-laði þrælum ſinum dagsverc oc gaf þeim ſtundir ſiþan oc lof til at hveʀ er sér vildi viɴa um rkr eða um nætr hann gaf þeim akrlꜹnd at ſa ſer korni oc føra avoxtiɴ til fiar sér hann lagþi a hvern þeira verc oc lꜹſn leyſto margir ſic hin fyrſto misſeri eða ꜹɴor eɴ allir þeir er nockoʀ þrifnaðr var yfir ley-ſto ſic a iij vetrom með því fe keypti Erlingr sér aɴat man eɴ leyſingiom ſinom viſaði hann ſumum i ſildfiſci eɴ ſumom til aɴarra fe fanga ſumir ruddo markir oc gerþo þar bú i ǫllom com hann til nokors þroſca xxiii Þa er Eiríkr Jarl hafþi raþit fyrir Noregi xij vetr com til hans orðſending Knútz dana at Eiríkr Jarl ſcyldi fara með honom veſtr til Englandz með her sinn því at Eiríkr var frøgr mioc af hernaðe ſinom er hann hafþi borit ſigr or ij oʀostom þeim er ſnarpaſtar hǫfðo verit a norðr lꜹndom Ǫɴor ſu er þeir Hacon Jarl oc Eiríkr borðuz við jomsvikinga en ſu ǫɴor er Eiríkr barðiz við Oláf konong Tryggva ſon þess getr Þorðr Kolbeinsſon Eɴ hefz leyfð þar er lofþa lofkenda fra ec ſendo at hiálmſomom hilmi hiarls drótna boð jarli at ſkyldligaz ſkylldi ſcil ec hvat gramr letz vilia endr til áſta fundar eiricr coma þeira Jarl vildi ei undir hǫfoð leɢiaz orðſending konongs for hann or landi eɴ ſetti eptir i Noregi landz at gæta Hacon Jarl ſon ſinn oc feck hann i hǫnd Einari þambarſcelfi mági sínom at hann ſcyldi hafa landrað fyrir Haconi því at hann var þa eigi ellri eɴ xvij vetra Eiríkr com a England til fundar við Knút konong oc var með honom þa er hann vaɴ lunduna Eiríkr Jarl barðiz fyrir veſtan lundunaborg þar felldi hann Ulfkel ſnilling Sva ſegir Þorðr Gullkeɴir lét guɴi grøðis heſtz fyrir veſtanþundr vá leyfðr til landa lunndun ſaman bunndit feck regnþorins rekka rꜹnn um þinga mǫnnom yglig høɢ þar er eɢiar Ulfkell blár ſculfo Eiríkr Jarl var a Englandi eiɴ vetr oc atti nokkorar oʀostor eɴ aɴat hꜹſt eptir ætlaði hann til rumferðar þa aɴdaþiz hann af bloðláti þar a Englandi xxiv Knutr konongr atti margar oʀostor a Englandi við ſono Aþalráðs Englakonongs oc hof-do ymsir betr hann com þat ſumar til Englandz ſem Aþalráðr aɴdaþiz þa fecc Knútr konongr Emmo drotningar voro born þeira Haraldr Hǫrðaknútr Guɴhildr Knútr konongr ſættiz við Eað-mund konong ſkyldi hafa halft England hvaʀ þeira A ſama mana-ði drap Heinrekr ſtriona Eaðmund konong Eptir þat rac Knútr konongr af Englandi alla ſono Aðalraðz konongs Sva ſegir Sigvatr Oc ſeɴ ſono ſló hvern oc þóaðalraðs eða utflømdi knútr xxv Þat ſumar comu ſynir Aþalráðs konongs af Englandi til ruðo i valland til moðor brǿðra sinna er Oláfr Haralds ſon com veſtan or viking oc váro allir þaɴ vetr i Norðmandi oc buɴdo lag ſitt ſaman með þeim ſcildaga at Oláfr konongr ſcyldi hafa norðimbra ef þeir eignaðiz England af dǫnom þa ſendi Oláfr konongr um hꜹſtit Rana foſtra ſiɴ til Englandz at eflaz þar at liþe oc ſendo Aþalráðs ſynir hann með iartegnum til vina sinna oc frænda Eɴ Oláfr konongr feck honom lꜹſafe micit at ſpenia liþ undir þa oc var Rani vm vetriɴ i Englandi oc fecc trúnað margra rikis manna oc var landz mǫnnom betr viliat at hafa ſamleɴda kononga yfir sér eɴ þó var þa orðiɴ ſva micill ſtyr-cr dana i Englandi at alt landzfolc var undir brotit ríki þeira xxvi Vm várit fóro þeir veſtan allir ſaman Oláfr konongr oc ſynir Aðalráðs konongs comu til Englandz þar er heitir iungofurða gengo þar a land up með liþi síno oc til borgar þar váro fyrir margir þeir menn er þeim hofþo liði heitið þeir uɴo borgina oc drapo mart manna Eɴ er við urðo varir Knúts konongs menn þa dro-go þeir her ſaman oc urðo bratt fiolmennir ſva at ſynir Aþalráðs konongs hǫfþo ekki liþs afla við oc ſa þaɴ ſiɴ coſt hellzt at halda i brot oc aptr veſtr til ruðu þa ſcildiz Oláfr konongr við þa oc vildi eigi fara til val-landz hann ſigldi norðr með Englandi alt til norðimbra landz hann lagði at i hǫfn þeiri er cǫlloð er furuvald oc barðiz þar við biar menn oc fecc þar ſigr oc fe micit xxvii Oláfr konongr let þar eptir vera langſcipin eɴ bio þaðan knǫʀo ija oc hafþi hann þa xx menn oc cc albryniað oc valit mioc hann ſigldi nor-ðr i haf um hꜹſtið oc fengo ofviðri micit i hafi sva maɴhǽtt var eɴ með því at þeir hǫf-ðo liþs coſt goðan oc hamingio konongs þa lyddi væl Sva ſegir Ottaʀ Valfaſta bióttu veſtan veðr ǫʀ tvá knǫʀo hætt hafit er i opt ſciolldunga þopti næði ſtrꜹmr ef ſtði ſtrangr cꜹpſcipom angra iɴan borðz a uɴomeʀingar liþ verra Oc eɴ svá Eigi ræðuz ægi ér forut ſia ſtóran allvaldr umgetr alldar engi nẏtri drengi opt varð fars en forſi flꜹſt ratt af sér brǫttum neytt aðr noreg beittuð niðiungr Haraldz miðian Her ſegir þat at Oláfr konongr com utan at miðiom Noregi eɴ ſu ey heitir ſæla er þeir toco land ut fra ſtaði þa mælti konongr let þat mundo vera tímadag er þeir hǫfþo lent við Sælo i Noregi oc qvað þat vera goða vitneſco er svá hafþi atboriz þa gengo þeir upp a eyna ſtígr konongr ǫþrom føti ſem var leira nokor eɴ ſtuðiz ǫðrom føti a kné þa mælti hann fell ec nu ſegir konongr þa ſegir Rani eigi fell-tu konongr nu feſtir þu føtr i landi konongr ló við oc mælti vera ma svá ef guð vill Ganga þa ofan til ſcipa oc ſigldo ſuðr til Ulfaſunda þar ſpurðo þeir til Haconar Jarls at hann var ſuðr i ſogni oc var hans þa ván norðr þegar er byr gæfi oc hafðe hann eitt ſcip xxviii Oláfr konongr hellt iɴ af leið ſcipom ſinom er hann com ſuðr ifir fialir oc ſneri iɴ til Sꜹðungs ſunda oc lagðiz þar lago ſinom megin ſuɴdzens hvaro ſcipino oc hofþo milli sin kaðal digran A þeiri ſǫmo ſtundo rere at ſundino Hacon Jarl Eiríksſon með ſceið ſcipaðri oc hugðo þeir vera i ſundino kꜹpſcip ij roa þeir i ſundit framm milli ſcipaɴa Nu draga þeir Oláfr konongr ſtrengina upp undir miðian kíǫl ſkeiðiɴe oc undo með vindáſom þegar er nokor feſti gecc upp aptr eɴ ſteyptiz framm ſva at ſiáriɴ fell iɴ um ſǫxin fyllti ſkeiðna oc þvi næſt hlfði Oláfr konongr toc þar af ſundi Hacon Jarl oc alla þa menn hans er þeir naðo handtaca eɴ ſuma drapo þeir eɴ ſumir ſucko niðr Sva ſegir Ottaʀ Blá gioða toctu bræðir bengialfrs oc þa ſialfa ſcatte gnǫgðr með ſcreytto ſceid Haconar reiði ungr ſottir þu þrottar þings má greɴir hingat mattið jarl þꜹ er attuð áttlꜹnd firir því ſtanda Hacon Jarl var uppleiddr a ſcipit konongs var hann allra manna friðaztr er menn hafþi ſet hann hafþi hár micit oc fagrt ſem ſil-ki bundit um hofoð sér gullhlaði ſettiz hann i fyrir rumit þa mælti Oláfr konongr eigi er þat logit af yðr frændom hver-ſo friðir menn þér erot ſynom eɴ farnir erot þér nu at hamingio þa ſegir Hákon ekki er þetta ohamingia er oꜱ hefir hendt hefir þat lengi verit at ymsir hafa ſigraðir verit svá hefir oc farit með yðr oc várom frændom at ym-sir hafa betr haft eɴ ec lítt com-iɴ af barns aldri váro vér nu oc ekki væl við comnir at veria oꜱ viſsom vér nu ecki vanir til ufriðar kaɴ vera at oꜱ takiz aɴat betr til eɴ nu þa ſvarar Oláfr konongr grunar þic ekki þat Jarl at hér hafi ſva atborit at þu munir hvarki ſigr ne uſigr Jarl ſegir þér manuð raða konongr at ſiɴi þa ſegir Oláfr konongr hvat viltu til viɴa Jarl at ec láta þic fara hvert er þu vill heilan oc uſacaðan Jarl ſegir hvers hann vildi beiðaz konongr ſegir enſkis aɴars eɴ þu farir or landi oc gefit sva upp ríki yðart oc ſverir þeꜱ eiða at þér haldit oʀosto heþan i fra i gegn mér Jarl ſvarar letz ſva gera mundo Nu vinnr Hacon Jarl Oláfi konongi eiða at hann ſkal aldri ſiþan beriaz i moti honom oc eigi veria Noreg með ufriði fyrir Oláfi ne ſǫkia hann þa gefr Oláfr konongr honom grið oc ǫllom hans mǫnnom toc Jarl við ſcipi þvi er hann hafþi aðr haft Roa menn i brot leið ſina þeꜱ getr Sigvatr ſcáld Ricr qvað sér at ſǫkia ſꜹþungs konongr nꜹðir fremþar giarn i forno fund Haconar ſundi ſtrangr hitti þar þengill þaɴ jarl er var aɴaʀ ztr oc ætt gat bezta ungr a danſca tungo xxix Eptir þetta byr Jarl ſic ſem ſcyndiligaz or landi oc ſiglir veſtr til Englandz oc hittir þar Knút konong moðor bróðor ſiɴ ſegir honom alt með þeim Oláfi konongi Knútr konongr toc við honom forkuɴar væl ſetti hann Hacon iɴan hirðar með sér oc gefr honom micit vald i ſino riki dvaldiz Hacon Jarl þar nu langa hrið með Knúti þa er þeir Sveiɴ oc Hacon reðo Noregi gǫrðo þeir ſátt við Erling ſcialgsſon oc var bundit með þvi at Aſlacr ſonr Erlings feck Guɴhildar dóttor Sveins Jarls ſcyldo þeir feðgar Erlingr oc Aſlacr hafa veizlor þær allar er Oláfr konongr Tryggva ſon hafþi fengit Erlingi gerþiz Erlingr þa fullcomiɴ vinr Jarlanna oc bundo þeir þat ſvardǫ-gom sín a milli xxx Oláfr konongr hiɴ digri ſnyr ꜹſtr með landi oc atti viða þing við boendr oc ganga margir til handa honom eɴ ſumir mæla i moti þeir er váro frændr eða vinir Sveins Jarls for Oláfr konongr fyrir því ſcyndiliga ꜹſtr til víkr oc heldr liþi ſino iɴ i víkina oc ſetr upp ſcip ſin snyr þa a land upp oc er hann com a veſt fold þa fǫgnoðo honom þar væl margir menn þeir ſem verit hǫfðo kuɴmenn eða vinir fǫðor hans þar var oc micil ætt hans um fol-dina hann for um hꜹſtit a upp a fund Sigurðar konongs mágs ſins oc com þar ſnimma einhvern dag Eɴ er Oláfr konongr kømr nær bynom þa liopo þar fyrir þionosto ſveinar til bǫiarins oc iɴ i ſtofona Aſta móðir Oláfs konongs ſat þar inni oc ko-nor nockorar með henni þa ſegja ſveinarnir henni um ferð Oláfs konongs oc ſva at hans var þangat bratt vǫn Aſta ſtendr up þegar oc hét a karla oc konr at buaz um þar ſem bezt hon lét iiij conor taca bunað ſto-fuɴar oc bua ſciótt með tioldum oc um becki ij karlar báro halmiɴ a golfit ij ſetto trápizona oc ſcapkerit ij ſetto borðit ij ſetto viſtina ij ſendi hon brott af bynom ij bá-ro iɴ ǫlit eɴ allir konor oc carlar gengo ut í garþiɴ ſendi menn fóro til Sigurðar konongs þar ſem hann var oc fǫrðo honom tignar klæði hans oc heſt hans með gyltum ſꜹðli eɴ bitulliɴ ſettr ſmeltum ſteinom oc all gylltr iiij menn ſeɴdi hon fiogorra vegna i bygðina oc bꜹð til ſin ǫllo ſtormenni at þiɢia veizlo er hon gerþi fagnaþar ǫl i moti ſyni sínom alla menn aðra er fyrir váro lét hon taca hiɴ bezta bunað er til átto eɴ þeim clæði er eigi átto ſialfir xxxi Sigurðr konongr ſẏr var þa ſtaddr ut a akri er ſendimeɴ comu til hans oc ſegja honom þessi tiþinde oc ſva alt þat er Aſta let athafaz heima a bønom hann hafþi þar marga menn ſumir ſcáro korn ſumir bundo ſu-mir óko heim korni ſumir lóðo i hiálma eða i lǫðor Eɴ konongr oc ij menn með honom gengo ſtundom a akriɴ ſtundom þar er laðit var kornino ſva er ſagt um bunað hans at hann hafþi kyrtil blán oc blár hosor háva ſcúa oc bundna at leɢ grá kapo oc grán hǫtt viðan oc url um andlit ſtaf i hendi oc ofan á ſilfrhólkr gylltr oc i svá er ſagt fra lunderni Sigurðar konongs at hann var ſyſlo maðr micill oc bunaðar maðr um fe ſitt oc bu oc reð ſialfr buna-ðe engi var hann ſcartz maðr oc helldr fámálǫgr hann var allra manna vi-traſtr þeira er þa váro i noregi oc ꜹðgaſtr at lꜹſafé hann var friðſamr oc óágiarn Aſta cona hans var ǫr oc ríklundut þessi váro born þeira Guthormr var elztr þa Guɴhilldr þa Halfdan þa Ingiriðr þa Haraldr þa mælto ſeɴdimenn þꜹ orð bað Áſta at at nu þøtti henne allmiclo mali ſcipta at þér tø-kiz ſtórmaɴliga oc bað þeꜱ at þu ſkyldir meiʀ líkiaz i ætt Haralds ens Harfagra at ſcaplyndi eɴ Rana mionef moðor fǫðor þinom eða Nereið Jarli enom gam-la þott þeir hafi verit ſpekingar miclir konongr ſegir tiþindi micil ſegi þer enda berit þer all látið hefir Aſta micit ifir þeim mǫnnom fyʀ er henne var miɴe ſcylda til oc ſe ec at ſama ſcaplynde hefir hon eɴ oc tecr hon þetta með miclom akafa ef hon fær ſva utleiddan ſon sinn at þat ſe með þvílicri ſtormennzco ſem nu leiðir hon hann iɴ Eɴ ſva litz mér ef þetta ſkal vera at þeir er ſic veðſetia i þetta mál muno hvárki ſia fyrir fe ſino eða fiǫrvi þessi maðr Oláfr konongr berzc i móti miclo ofrefli oc a honom oc hans ráþum liɢr reiðe danakonongs oc ſviakonongs ef hann helldr þesso framm xxxii Nu er konongr hafþi þetta mælt þa ſezt hann niðr oc lét draga af sér ſcó klæði oc ſetti a føtr sér korduna hosor oc batt með gyltum ſporum þa toc hann af sér kápo-na oc kyrtiliɴ oc klæddi ſic með pellz klæðom oc yzt ſcarlatz cápo gyrði ſic ſverþi ſetr gyltan hialm a hǫfuð sér ſtigr þa a heſt sinn hann gerþi verkmenn i bygðina oc toc sér xxx manna væl búna er riðo heim með honom eɴ er þeir riðo upp i garðiɴ fyrir ſtofona þa ſa hann oðrom i hvar brunaði f`r´am merki Oláfs konongs oc þar hann ſialfr með oc c manna með honom oc allir vel búnir þa var oc ſcipat mǫnnom alt milli huſaɴa fagnaði Sigurðr konongr af heſti Oláfi konongi ſtiupſyni sínom oc liðe hans oc bꜹð honom iɴ til dryckio með sér eɴ Asta gecc til oc kiſti ſon ſiɴ oc bꜹð honom með ſer at dveliaz oc allt heimollt lꜹnd oc lið er hon mætti veita honom Oláfr konongr þackaðe henne vel orð sín hon toc i hǫnd honom oc leiddi hann eptir sér i ſtofona oc til háſæ-tis Sigurðr konongr fecc menn til at vardveita klæðnað þeira oc gefa korn heſtum þeira eɴ hann gecc til háſætis síns oc var ſu veizla gor með eno meſta kappi xxxiii Eɴ er Oláfr konongr hafþi þar eigi lengi verit þa var þat eiɴhvern dag at hann heimti til tals við ſic oc a málſtefno Sigurð konong mág sinn oc Aſto móðor sína oc Rana foſtra sinn þa toc Oláfr konongr til máls svá er ſegir hann ſem yðr er kuɴict at ec em comiɴ hingat til landz oc verit aðr langa hrið utan landz hefi ec oc minir menn haft þat eino alla þessa ſtund til framflutningar oꜱ er vér hǫfom ſott i hernaði oc i morgom ſtoðom orðit til at hætta bæþi lífi oc ſálo hefir margr maðr fyrir oꜱ ſa er ſac-lꜹꜱ hefir verit orðit at láta feit eɴ ſumir lifit með eɴ yfir þeim eignom ſitia útlendir menn er átti miɴ faðir oc hans faðir oc hveʀ eptir aɴann voʀa frǫnda oc er ec oðalboriɴ til oc láta þeir sér eigi einlẏtt heldr hafa þeir undir ſic tekit eigor allra váʀa fræɴda er fra langfeðgatali erom comnir fra Haraldi enom Harfagra Miðla þeir ſumum lítið af eɴ ſumvm með ǫllo ecki Nu ſkal þat uplúca fyrir yðr er mér hefir mioc lengi i ſcapi verit at ec ætla at heimta fǫðor arf minn oc mun ec hvárki coma a fund Danakonongs ne Sviakonongs at biþia þa ne eiɴa muna vm þott þeir hafi nu um hrið callat ſína eign þat er var arfr Haralds Hárfagra ætla ec heldr ſatt til at ſegia at ſǫkia oddi oc eɢio frændleifð mina oc coſta þar at allra frænda minna oc vina oc þeira allra er at þesso raðe vilia hver-fa með mér Skal ec oc ſva uphe-fia þetta tilkall at aɴat hvárt ſkal vera at ec ſkal eignaz ríki þat alt til foʀaða er þeir feldo fra Oláf konong Tryggva ſon frønda minn eða ec ſkal her falla a frændleifð minne Nu vænti ec um þic Sigurðr mágr eða aðra þa menn i landino er oþalbornir ero her til konongdoms at lǫgom þeim er ſetti Haraldr Harfagri þa mun yðr eigi ſva micilla muna ávant at þér muɴið uphefiaz at reka af hǫndom frænda ſcǫmm þessa at eigi manut þér alla yðr við leɢia at efla þaɴ er forgangs maðr vill vera at hefia upp ætt vára eɴ hvart ſem þér vilit lyſa nokorn maɴdom um þeɴa lut þa veit ec ſcaplyndi alþyðonnar at til þeꜱ væri ǫllom títt at comaz undan þrælkan utlendra hǫfþingia þegar er trꜹſt yrðe til hefi ec fyrir þa ſoc þetta mal fyrir en-gan maɴ borit fyʀ eɴ þic at ec veít at þu ert maðr vitr oc kaɴt goða forſia til þeꜱ hvernog reiſa ſkal fra uphafi þessa ætlan hvárt þat ſkal fyrſt rða af lioðe fyrir nokkorum mǫnnom eða ſkal þat bera þegar i fiolmæli fyrir alþyðo hefi ec nu nokkot roðit tǫɴ a þeim er ec toc hǫndom Hacon Jarl oc er hann nu or landi ſtockiɴ oc gaf hann mér með ſvardǫgom þaɴ luta ríkis er hann átti aðr Nu ætla ec oꜱ muno léttara falla at eiga um við Svein Jarl eiɴ ſamann heldr eɴ þa at þeir væri baðir til landvarnar Sigurðr konongr ſvarar nu Eigi bẏr þer lítið i ſcapi Oláfr konongr er þessi ætlan meiʀ af kappi eɴ forſiá at því ſem ec virþi enda er þess vǫn at langt mani í milli vera litilmennzco miɴar oc ahuga þeꜱ ens micla er þu mant hafa því at þa er þu vart lítt af barnaldri comiɴ vartu þegar fullr af kappi oc ujafnaði i ǫllu þvi er þu mattir ertu nu oc reyndr mioc i oʀostom oc ſamit þic eptir ſiðvenio utlendra hǫfþingia Nu veit ec at ſva fremmi munt þetta uptekit at ecki mvn tiá at letia þic er oc varkuɴ á at ſlícir lutir liɢi i miclo rumi þeim er nockorir ero kappsmenn er ǫll ætt Haralds Harfagra oc konongdomr fellr niðr Eɴ i engom heitom vil ec biɴdaz fyʀ eɴ ec veít ætlan eða tiltekio aɴarra kononga a Uplꜹndom eɴ vel hefir þu þat gert er þu létz mic fyʀ vita þessa ætlan eɴ þu bærir þat i hámæli fyrir alþyðo heita vil ec þér umſyſlo minni við kononga oc svá við aþra hofþingia eða aɴat landzfolc ſva ſkal þér Oláfr konongr heimollt fe mitt til ſtyrcs þer Eɴ ſva fremi vil ec at vér berim þetta fyrir alþyðo er ec ſe at nokor framqvæmd mætti at verþa eða nockoʀ ſtyrcr fæz til þessa ſtóʀøðis fyrir því at svá ſkaltu tilætla at micit er i fang tekit ef þu vilt kappi deila við Oláf Sviakonong oc við Knut er nu er bæði konongr i Englandi oc Danmǫrc oc mvn rammar ſcorþor þurfa við at reiſa ef lyða ſkal Eɴ ekki þicki mér oliclict at þér verþi gott til liþs þvíat alþyðaɴ er giǫrn til nyungarinnar for svá fyʀ er Oláfr konongr Tryggva ſon com til landz at allir urðo þvi fegnir oc nꜹt hann þo eigi lengi konongdomſins þa er ſva var comit rǫðoɴi toc Aſta til orða Sva er mér umgefit ſonr miɴ at ec em þér fe-gin orðin oc þvi fegnoſt at þiɴ þroſci mætti meſtr verða vil ec til lut ſpara þaɴ er ec a coſti eɴ her er litt til raða ſto-ða at ſia er ec em eɴ helldr villdi ec þott þvi væri at ſcipta at þu yrðir yfir konongr i Noregi þott þu lifþir eigi lengr i konongdominom eɴ Oláfr Tryggva ſon helldr eɴ hitt at þu værir eigi meiri konongr eɴ Sigurðr ſyr oc yrðir ellidꜹðr oc eptir þessi orð ſlito þeir málſtefnonni dvaldiz Oláfr konongr þar um hrið með ǫllo liðe ſino Sigurðr konongr veitti þeim aɴan hvern dag at borðhaldi fiſca oc miolc enn aɴan hvern ſlatr oc mungát xxxiv J þeɴa tima váro margir Up-lendinga konongar þeir er fyrir fylkiom reðo oc váro þeir fleſtir comnir af ætt Haralds ens Harfagra fyrir Heiðmorc reðo ij brðr Hrrecr oc Hringr eɴ i Guðbraɴ`d´z dǫlum Guðrǫðr konongr var oc a rꜹmaríki eiɴ konongr var oc ſa er hafþi þotn oc Haðaland a Valdreſi var oc konongr Sigurðr konongr Sẏr atti ſtefnolag við fylkis kononga upi a Haða landi oc var a þeiri ſtefno Oláfr Haralds þa bar Sigurðr up fyrir fylkis kononga ſem hann hafþi ſtefnolag við gert raðaſtofnan Oláfs mágs ſins oc biþr þa ſtyrcs bæði at liþi oc raðom oc ſamþycki telr þa up hver nꜹdſyn þeim var a at reka af hondom þat undirbrot er Danir oc Svíar hafa þa undirlagt ſegir at nu man til verþa ſa maðr er fyrir man ganga i þesso raðe telr þa upp mǫrg ſnilldar verc þꜹ er Oláfr konongr hefir gert i ferðom ſinom oc hernaðe þa ſegir Rørekr konongr Satt er þat at mioc er niðrfallit ríki Haralds konongs ens Harfagra er engi hans ættmaðr er yfir konongr i Noregi nu hafa menn hér i landi ymiꜱ við frei$ſtað var Hacon Aþalſteins foſtri konongr oc undo allir því væl Eɴ er Guɴhildar ſynir reðo fyrir landi þa varþ ǫllom leídt þeira ofríki oc ojafna-ðr at helldr villdo menn hafa utlenda kononga ifir sér oc vera ſialfraðare því at utlendir hǫfþingiar váro þeim jafnan fiaʀan oc vondoðo litt um ſiðo manna hǫfþo ſlican ſcatt af landi ſem þeir ſcildo ſer Eɴ er þeir urðo uſáttir Haraldr Danakonongr oc Hacon Jarl þa heriaðo Jomsvikingar i Noreg þa réðz i móti þeim allr múgr oc marg menne oc hratt þeim ufriðe af sér eɢioðo menn þa til þeꜱ Hacon Jarl at halda landi fyrir oc veria oddi oc eɢio eɴ er hann þóttiz fuꝇcomiɴ til rikis af ſtyrc landzmanna þa gerþiz hann ſva harðr oc frecr við landzfolkit at menn þoldo honom eigi oc drapo þrøndir ſialfir hann oc hofo þa til rikis Oláf Tryggva ſon er oðalboriɴ var til konongdoms oc firir allra luta ſacir vel til hǫfþingia falliɴ geyſtiz at því allr landz múgr at vilia hann hafa at konongi yfir sér oc reiſa þa up af nyio þat ríki er eignaz hafði Haraldr hiɴ Hárfagri Eɴ er Oláfr þo-ttiz fullcomiɴ at ríki þa var fyrir honom engi maðr ſialfraðe gecc hann við freko at við oꜱ ſmákonongana at heimta undir ſic þær ſkylldir allar er Haraldr hiɴ Hárfagri hafþi hertekit oc eɴ ſumt fre-kara eɴ at ſiðr váro menn fyrir honom ſialfraða at engi reð a hvern Guð trúa ſcylde eɴ er hann var fra landi tekinn þa hǫfom vér nu haldit vinátto við Danakonong oc hofom ver af honom trꜹſt mikit haft um alla luti er vér þurfom at krefia eɴ ſiálfrøði oc hóglífi iɴan landz oc ecki ofríki Nu er þat at ſegia fra mino ſcaplynde at ec uni væl við ſva buit veit ec eigi þat þott miɴ frøndi ſe konongr yfir landi hvárt batna ſkal við þat miɴ réttr nokkot eɴ ella man ec engan lut eiga i þessaʀe raðagerþ þa mælti Rin-gr bróðir hans Birta man ec mitt ſcaplynde Betra þicki mér þótt ec hafe et ſa-ma ríki oc eignir at miɴ frændi ſe konongr yfir Noregi helldr eɴ utlendir hofþingiar oc mætti eɴ vára ætt uphefia hér i landi eɴ þat er mitt hugboð um þeɴa maɴ Oláf at ꜹðna hans oc hamingia mani raða hvárt hann ſkal ríki fá eða eigi eɴ ef hann verþr einvaldz konongr ifir noregi þa mun ſa þickia betr hafa er ſtʀi luti á til at telia við hann vm hans vinátto Nu hefir hann i engan ſtað meira coſt eɴ eiɴ hverr váʀ eɴ þvi miɴa at vér hǫ-fom nokor lǫnd oc ríki til foʀaða eɴ hann hefir allz engi Erom vér oc eigi ſiþr oðalbornir til konongdoms Nu viliom vér geraz ſva miclir liþſiɴis menn hans at uɴa honom eɴar øzto tígnar her i landi oc fylgia þar at með ǫllom várom ſtyrc hvi mani hann oꜱ þat vel lꜹna oc lengi muna með goðo ef hann er ſva micill maɴdoms maðr ſem ec hyɢ oc allir ſegia Nu manom vér a þá hætto leɢia ef ec ſkal raða at binda við hann vinátto Eptir ſtoð upp hveʀ at ꜹðrom oc talaðe oc com þar niðr at þeꜱ voro fleſtir fúſare at binda felagſcap við Oláf konong hann het þeim ſiɴe vinátto fuꝇcominne oc réttar bót ef hann yrðe einvaldz konongr yfir noregi binda þeir þa ſætt ſina með ſvardǫgom xxxv Eptir þat ſtefndo konongar þing þa bar Oláfr konongr up fyrir al-þyðo þessa raða giorð oc þat tilcall er hann hefir þar til rikis biðr þa sér viðrtǫco til konongs yfir landi heitr þeim þar i moti lǫgom fornom oc því at veria land fyrir utlendom her oc hǫfþingiom talar hann um þat langt oc ſniallt oc fecc goðan rom at máli ſino þa ſtoðo up konongar oc tǫloðo aɴaʀ at oðrom oc flutto allir þetta mál oc ørende fyrir lyðinom varþ þat þa at lyctom at Oláfi var ge-fit konongs nafn yfir landi ǫllo oc dǫmt honom land at uplenzcom lǫgom xxxvi Þa hof Oláfr konongr upp ferð ſina oc let bioða up veizlor fyrir sér þar ſem konongs bu váro for hann fyrſt um Haðaland oc þa ſotti hann norðr i Guðbraɴdz dala for þa ſva ſem Sigurðr Sẏr hafði getit at liþ dreif til hans ſva mart at hann þottiz eigi halft þur-fa oc hafþi hann þo nær ccc manna þa enduz honom ekki veizlor-nar ſem aqveþit var því at þat hefir verit ſiðvenia at konongar fóro um Uplꜹnd með lx manna eða lxx eɴ aldri meiʀ eɴ c manna for konongr ſciott yfir oc var eina nótt i ſama ſtað Eɴ er hann com norðr til fiallz þa byriar hann ferð ſina komr norðr um fiallit oc for til þeꜱ er hann com norðr af fiallino Oláfr konongr com ofan i Updal oc dvalþiz þar um nott ſiþan fór hann Updalsſcóg oc com fram i meðaldal crafþi þar þings oc ſtefndi þar til ſin bøndom Siþan talaðe konongr a þingino oc krafþe bøndr ſer viðrtǫ-ko bꜹð þeim þar i móti rétt oc lǫg ſva ſem boðit hafþi Oláfr konongr Tryggva ſon Boendr hǫfþo engi ſtyrc til þeꜱ at hallda oſætt við konong oc lꜹc ſva at þeir veitto kononge viðrtǫco oc bundo þat ſvardǫgom Eɴ þo hofþo þeir aðr nióſn ofan i Orkadal oc ſva i ſcn oc leto ſegia um ferð Oláfs konongs alt þat er þeir viꜱo af xxxvii Einaʀ þambarſcelfir atti bu oc huſa bø a ſcn eɴ er honom com nioſn um farar Oláfs konongs þa lét hann þegar ſcera up herꜹr oc ſenda iiija vega ſtefndi ſaman þegn oc þrel með alvæ-pni oc fylgði þat boði at þeir ſcyldo veria land fyrir Oláfi konongi Ǫrboð for til Orcadals oc ſva til Gꜹlardals oc dróz þar alt ſaman XXXVIII Oláfr konongr for með liþi ſino ofan til Orcadals for hann allſpacliga oc með friði eɴ er hann com ut a Griotar mætti hann þar boandaſamnaði oc hofþo þeir meiʀ eɴ dcc manna fylcti þa konongr liþe ſino því at hann hugði at bøndr mundi beriaz vilia eɴ er bondr ſa þat þa toko þeir at fylkia oc varð þeim alt omiúkara því at aþr"" var ekki umraðit hveʀ hofþingi ſcyldi vera fyrir þeim Eɴ er Oláfr konongr ſá þat at bondum"" tocz ogreítt"" þa ſendi hann til þeira Þori Guðbrandzſon Eɴ er hann com ſegir Þorir at Oláfr konongr vill ekki beriaz við þa hann nefndi xí menn þa er agætaſtir váro i þeira flocki at coma til fundar eɴ bondr þectuz þat oc ganga fram yfir eɢ nokora er þar verþr þar til er ſtoð fylking konongs þa mælti Oláfr konongr þér bøndr hafit nu væl gǫrt er ec a coſt at tala við yðr því at ec vil þat yðr ſegia um rende mitt hingat til Þrandheims þat er i uphafi at ec veit at þér hafit aðr ſpurt at vér Hacon Jarl fundumz i ſumar oc lc ſva várom ſciptom at hann gaf mér ríki þat alt er hann atti hér i Þrandheimi eɴ þat er ſem þér vituð Orcdǫlafylki oc gꜹldǫlafylki oc ſtrindafylki eɴ ec hefi hér vitnis menn þa er þar váro oc handſal occa[t]r Jarls ſa oc heyrðo orð oc eiða oc allan ſcildaga er Jarl veitti mér vil ec yðr lǫg bioða oc frið eptir því ſem fyrir mér bꜹð Oláfr konongr Tryggvaſon hann talaðe langt oc ſniallt oc com þar at lokom at hann bꜹð bøndum í coſti þaɴ aɴan at ganga til handa honom oc veita honom lyðne Sa var aɴaʀ at hallda þa við hann oʀosto ſiþan fóro bndr aptr til liþs ſins oc ſǫgðo sín orende leitaðo þa raðz við allt folcit hvern þeir ſcyldo aftaca Eɴ þott þeir kørði þetta um hrið milli ſin þa kuro þeir þat af at ganga til handa konongi var þat þa eiðum bundit af hendi bnda Scipaðe konongr þa ferð ſina oc gerþo bndr veizlor i moti honom for konongr þa ut til ſiavar oc reðr ſer þar til ſcipa hann hafði langſcip xx ſesſo af gelmini frá Guɴars Aɴat ſcip xx ſesſo hafþi hann af viɢiom fra Loðins iij ſcip tvítugſesso hafþi hann af ꜹngrom i neſi þaɴ bǫ hafþi att Hacon Jarl eɴ þar reð fyrir armaðr ſa er barðr Hviti er nefndr konongr hafði ſcutr iiij eða v for hann oc ſcyndiliga oc helt inn eptir firði Sveiɴ Jarl var þa iɴ i þrandheimi at Steinkerum oc let þar bua til jolaveizlo þar var cꜹpſtaðr Einaʀ þambarſcelfir ſpurði at orkdølar hofðo gengit til handa Oláfi konongi þa ſendi hann nioſnarmenn til [Sigurðar]Sveins Jarls fóro þeir fyrſt til Niðar óꜱ oc toco þar roðrarſcúto er Einarr atti þeir fóro ſiþan iɴ eptir firði oc comu eiɴ dag ſiðarla iɴ til Steinkera oc báro þessi ǫrendi Jarli oc ſegja alt um ferð Oláfs konongs Jarl atti langſcip er flꜹt tialdat fyrir bynom lét hann þegar um qveldit flytia a ſcipit lꜹſafe ſitt oc klæðnað manna oc drycc oc viſt ſva ſem ſcipit toc við oc réro ut þegar um nóttina oc comu i lyſing i ſkarnſund þar ſa þeir Oláf konong róa utan eptir firði með liþ ſitt Snẏr Jarl þa at landi iɴ fyrir maſar vík þar þyckr ſcogr þeir lꜹgðo ſva nær bergino at lꜹf oc limar toco ut ifir ſcipit þa hiǫɢo þeir ſtór tre oc ſetto allt a útborða i ſiá ofan ſva at ecki ſa ſcipit fyrir lꜹfino oc var eigi allioſt orðit þa er konongr reri iɴ um þá Logn var veðrs reri konongr iɴ um eyna Eɴ er ſyn fal milli þeira reri Jarl ut a fiorð oc alt út a froſto logðo þar at landi þar var hans ríki Sveiɴ Jarl ſendi menn ut i Gꜹlardal eptir Einari mági sínom eɴ er Einaʀ com til Jarls þa ſegir Jarl honom alt um ſcipti þeira Oláfs konongs oc ſva þat at hann vill liþe ſamna oc fara a fund Oláfs konongs oc beriaz við hann Einarr ſvarar ſva vér ſkulom fara raðom með hallda til nioſn hvat Oláfr konongr ætlaz fyrir latom þat eítt til vár ſpyria at vér ſém kyʀir kaɴ þa vera ef hann ſpyʀ eigi liðſamnað várn at hann ſetiz inn at ſteínkerom vm joliɴ því at þar er nu væl fyrir buit Eɴ ef hann ſpyʀ at vér hǫfom liðſamnað þa mun hann ſtefna ut or firðe oc hofom ver hans þa ekki Sva var gǫrt ſem Einarr mælti for Jarl a veizlor upp i Stioradal til bønda Oláfr konongr þa er hann com til Steinkera toc hann up veizlona oc lét bera a ſcip ſin oc aflaði til byrðinga oc hafþi með sér bæði viſt oc drycc oc bióz i brot ſem ſcyndiligaz oc helt út alt til Niðaróꜱ þar hafþi Oláfr konongr Tryggvaſon látið efna til cꜹpſtaðar ſem fyʀ var ritit Eɴ er Eiríkr Jarl com til landz þa efldi hann a hlꜹðom þar ſem faðir hans hafði hofoð bǫ ſiɴ látið vera eɴ hann orøcðe hus þꜹ er Oláfr hafþi latið gera við Nið váro let hann þar þegar buaz vm i þeim huſom er eɴ reiſa up þꜹ er niðr váro fallin oc hafþi þar at fiolþa manns Let oc þa flytia up i húsin bæði drycciɴ oc viſtina oc ætlaði þar at ſitia um jóliɴ Eɴ er þat ſpurði Sveinn Jarl oc Einaʀ þa gera þeir rað ſin i ꜹðrom ſtað Þorðr Sigvalda ſcald hét maðr iſlenzcr hann hafði verit lengi með Sigvalda Jarli oc ſiþan með Þorkatli hava bróðor Jarls eɴ eptir fall Jarls þa var Þorðr cꜹpmaðr hann hitti Oláf konong er hann var i veſtrviking oc gerþiz hans maðr oc fylgði honom ſiþan var hann þa með konongi er þetta var tiþenda Sigvatr var ſonr Þorðar hann var at fóſtri með þorkatli at apavatni eɴ er hann var náliga vaxiɴ maðr þa fór hann utan af landi með cꜹpmǫnnom oc com ſcip þat um hꜹſtit til Þrandheims oc viſtaðuz þeir menn i heraðe þaɴ sama vetr com Oláfr konongr i Þrandheim ſva ſem nu var ritit Eɴ er Sigvatr ſpurði at Þorðr faðir hans var þar með kononge þa for Sigvatr til konongs hitti Þorð fǫðor sinn oc dvaldiz þar um hrið Sigvatr var ſnemma ſcáld gott hann hafðe ort kveði um Oláf konong oc bꜹð konongi at lyða konongr ſegir at hann vill ekki yrkia láta um ſic ſegir at hann kaɴ ekki at heyra ſcáldſcap þa qvað Sigvatr Hlyð minom brag meiðir myrc blás því at kaɴk yrkia alltígiɴ máttu eiga eítt ſcálld draſils tialda þótt ǫllungis allra allvaldr lofi ſcalda þér fæ ec hroðrs at hváro hlít aɴara nítiþ Oláfr konongr gaf Sigvati at bragarlꜹnom gullhring þaɴ er ſtoð halfa mǫrc Sigvatr gerþiz hirðmaðr Oláfs konongs þa qvað hann Ec tóc lyſtr ne ec laſta leyfð ið er þat ſiþan ſocnar niorðr við ſverði ſa er miɴ vili þíno þollr gatztu húscarl hollan hǫfum raðit vel baþir látrs eɴ ec lánar drottiɴ linsbloða mér goðan Sveiɴ Jarl hafþi latið taca um hꜹſtit halfa landꜹra af iſlandzfarino ſva ſem fyʀ var vant því at Eiríkr Jarl oc Hacon Jarl hꜹfðo þær tekior ſem aðrar at helmingi þar i Þrandheimi Eɴ er Oláfr konongr var þar comiɴ þa gerþi hann til ſin menn at heimta hálfa landꜹra af iſlandzfꜹrum eɴ þeir fóro a fund konongs þeir baðo Sigvat liþveizlo þa gecc hann fyrir konong oc qvað Geyrboɴ mun ec guɴar gam teitꜹndum heitiɴ aðr þágum vér ægis æld ef nu bið ec felda landꜹra veittu luro latr þverrandi af knerri eɴ ofganga engan ec hefi ſiálfr krafit halfa Sveiɴ Jarl oc þeir Einaʀ þambarſcelfir drogo ſaman her mikiɴ oc fóro ut til Gꜹlardals et fra oc ſtefna ut til niðaróꜱ oc hofðo nær xx hundroð manna menn Oláfs konongs váro ut a Gꜹlar áſe oc heldo heſtvorð þeir urðo varir við er herriɴ for ofan or Gꜹlardali oc báro þa konongi nioſn um miðnætti Stoð Oláfr konongr þegar up oc let vekia liþit gengo þeir þegar a ſcip oc báro ut ǫll klæði ſin oc vapn oc þat alt er þeir gáto með comiz rero þa ut ór ánne com þa jamſciott Jarlsliþit til bǫiarins toco þeir þá jolaviſtina alla eɴ breɴdo húsin oll for Oláfr konongr ut eptir firðe til Orkadals oc gecc þar af ſcipom for þa upp um Orkadal alt til fiallz oc ꜹſtr ifir fiall til dala fra þesso er ſagt at Sveiɴ Jarl breɴdi b i niðaroſe i flocki þeim er ortr er um klong Bruſaſon Bruɴo allvalldz iɴe eldr hyck at ſal feldi eimr ſcꜹt a her hrími hálfgǫr við nið ſialfa Oláfr konongr for þa ſuðr eptir Guðbrandzdǫlom oc þaðan út a Heiðmǫrc for alt at veizlom um hávetri eɴ dro ſaman her er váraðe oc fór ut i víkina hann hafþi micit liþ af Heiðmǫrc er konongar fengo honom foro þaðan lendir menn margir i Ketill Kálfr a ringoneſi Oláfr konongr hafþi oc liþ af Rꜹmaríki Sigurþr konongr Sẏr magr hans com til liþs við hann með micla ſveit manna Sǫkia þeir þa ut til oc raða sér til ſcipa oc buaz iɴan or vikiɴe þeir hǫfþo frítt liþ oc mikit Eɴ er þeir hǫfþo buit liþ ſitt lꜹgðo þeir ut til Tunsbergs Sveiɴ Jarl ſamnar liþi allt um Þrandheim þegar eptir jólin oc byðr ut leiðangri bẏr oc ſcipin i þenna tima var i Noregi fiolde lendra manna oro þeir margir rikir oc svá ættſtorir at þeir váro comnir af kononga ættom eða jarla oc atto ſcamt til at telia váro oc ſtórꜹðgir var þat allt trꜹſt konongaɴa eða Jarlanna er fyrir landi reðo er lendir menn váro því at ſva var i hverio fylki ſem lendir menn reðo fyrir bondaliþino Vel var Sveinn Jarl vingaðr við lenda menn varð honom gott til liþs Einaʀ þambarſcelfir mágr hans var með honom oc margir aðrir lendir menn oc margir þeir er aðr um vetrinn hǫfþo trúnaðareiða ſvarit Oláfi kononge bæði lendir menn oc bǫndr þeir fóro þegar or firðinom er þeir váro búnir oc heldo ſuðr með lande oc drógo at sér liþ or hverio fylki Eɴ er þeir comu ſuðr fyrir rogaland þa com til mótz við þa Erlingr Scialgsſon oc hafþi micit liþ oc með honom margir lendir menn helldo þa ꜹllo liþino ꜹſtr til víkr þat vár er aleið langafǫſto er Sveinn Jarl ſotti iɴ i vikina Jarl helt liþino iɴ um Grenmar oc lagðiz við neſiar Þa helt Oláfr konongr ſino liðe ut eptir vikiɴe var þa ſcamt mille þeira viꜱo þa hvarir til aɴaʀa Lꜹgardag fyrir pálmſuɴodag Oláfr konongr hafði þat ſcip er callat var karlhǫfþe þar var a framſtafne ſcorit konongshǫfoð hann ſialfr hafðe þat ſcorit þat hǫfoð var lengi ſiþan haft i Noregi a ſcipom þeim er hǫfþingiar ſtyrðo Suɴodags morginiɴ þegar er lẏſti ſtoð Oláfr konongr up oc clæddiz gecc a land let þa bláſa ǫllo liþino til landgongo þa atti hann tal við liþit oc ſegir alþyðo at hann hefir þa ſpurt at ſcamt mun milli þeira Sveins Jarls ſkulom vér nu ſegir hann við buaz því at ſcamt mun vera til fundar vars vapniz menn nu oc bui hverr ſic oc ſítt rum þar er aðr er ſcipat ſva at allir ſe þa bunir er ec læt bláſa til brꜹtlꜹguɴar róum ſiþan ſamfaſt fari engir fyʀ eɴ allr feʀ flotinn dveliz oc engir þa eptir er ec ræ or hǫfniɴe því at eigi megom vér vita hvárt vér manom jarliɴ hitta þar er nu liɢr hann eða mano þeir ſǫkia i móti oꜱ Eɴ ef fund varn berr ſaman oc takiz oʀosta þa heimti várir menn ſaman ſcipinn oc ſe bunir at tengia hlifom oꜱ fyrſt oc gætom vapna váʀa at vér berim eigi a ſæ e kaſtim a glæ eɴ er feſtiz oʀosta oc ſcipin hafa ſaman bundiz gerit þa ſem harðaſta hríþna oc dugi hverr ſem maɴligaz Oláfr konongr hafþi a ſino ſcipi c manna oc hǫfþo allir hringa brynior oc vaſca hialma fleſtir hans menn hofþo hvíta ſcioldo oc a lagðr hiɴ hælgi croꜱ með gulli eɴ ſumir dregnir rꜹðom ſteíni eða blám croꜱ lét hann oc draga i eɴi á ǫllom hiálmom með bleiko hann hafþi hvitt merki þat var ormr þa let hann veita sér tiþir Gecc ſiþan a ſcip ſitt oc bað menn ſnæða oc drecka nokkot ſiþan let hann bláſa herbláſtr oc leɢia ut or hǫfniɴe Eɴ er þeir comu fyrir hofnina þar er Jarl hafþi legit þa var liþ Jarls vapnat oc ætlaði þa at roa ut or hofninne Eɴ er þeir ſa konongs liþ þa toco þeir at tengia ſcipin oc ſettu up merki oc bioɢuz við eɴ er Oláfr konongr ſa þat þa greiddo þeir atroðriɴ lagði konongr at Jarls ſcipi tokz þar þa oʀosta ſva ſegir Sigvatr ſcáld Veitti ſócn þar er ſótti ſiclingr firum micla bloð fell rtt a róða reín i hofn at Sveini ſniallr helt at ſa er olli eírlꜹst konongr þeira eɴ ſveins liþar ſínom ſaman bunduz ſcip fundi Her ſegir þat at Oláfr konongr hellt til oʀosto eɴ Sveiɴ lá fyrir i hofninni Sigvatr ſcáld var þar i oʀosto hann orti þegar um ſumarit eptir oʀosto flock þaɴ er neſiavisor ero callaðar oc ſegir þar vandliga fra þessom tiþendom Þat erumc kunt hve keɴir karlhǫfða lét jarli odda froſtz fyrir ꜹſtan agðir nær um lagðan Oʀosta var hin ſnarpaſta oc var þat langa hrið er ekki mátti yfirſia hvernug hniga myndi fell þa mart af hvárom oc fioldi varð ſárt ſva ſegir Sigvatr Vara ſigmána ſveini ſverþa gnẏs at fryia gioðs ne goðrar [hríðar]hríþar guɴreifom Oleifi því at qviſtingar coſta coma heʀ i ſtað verra átto ſin þar er ſottuz ſeɢir hvárir tveɢio Jarl hafþi liþ meira eɴ konongr hafþi einvala liþ a ſino ſcipi þat er honom hafþi fylgt i hernaði oc buit svá forkuɴliga ſem fyʀ var ſagt at hveʀ maðr hafðe hringabrynio urðo þeir ekki ſárir Sva ſegir Sigvatr Teítr ſa ec ocr i itro allvalldz liþi falla gerþiz harðr um herþar hiordynr ſvalar brynior eɴ mín at flug fleina falſc und hialm valſca ocr viꜱa ec ſva ſeſſi ſvꜹrt ſkꜹr við her gorva Eɴ er liþ toc at falla a ſcipom Jarls en ſumt ſárt oc þyɴtiz þa ſcipaniɴ a borðonum Þa reðo til upgongo menn Oláfs konongs var þa merkit upborit a þat ſcip er næſt var Jarls ſcipi eɴ konongr ſialfr fylgði fram merkino Sva ſegir Sigvatr Stong oð gyllt þar er gengom gꜹndlar ſercs und merkiom gnys fyrir gofgum ræsi greiðendr a ſcip þagi var ſem þessom þen a jó ſtrengiar mioð fyrir málma qveþio mær heiðþægom bæri þar var ſnorp oʀosta oc fello mioc Sveins menn eɴ ſumir hleopo þa fyrir borð Sva ſegir Sighvatr Ver drifo hvatt þar er heyra hátt vapnabrác knátti rꜹnd klufo roðnir brandar reiðir up a sceiþar eɴ fyrir borðuz buiɴ fenguz ſcip gengo nár flꜹt út við eyri ufár bondr ſárir Oc eɴ þetta Ǫlld vaɴ oſſa ſciolldo ꜹðſætt var þat rꜹða hlioms þa er hvitir comu hringmiðlondom þingat þar hycc ungan gram gengo guɴſylgs er vér fylgðom bloðs fecc ſvǫʀ þar er ſlæðuz ſverþ up ſcip gerþo þa toc at ſnúa maɴfallino up a liþ Jarls Sótto þa konongs menn at Jarlsſcipi oc var við ſiálft at þeir mundo upganga a ſcipit eɴ er Jarl ſa i hvert uefni comit var þa het hann a frambyɢia at þeir ſcyldo hǫɢva tengſlin oc leyſa ſcipin ut þeir gerþo ſva þa fǫrðo konongs menn ſtafnliá a ſceiðar kylfona oc heldo þeim þa mælti Jarl at ſtafnbúar ſcylldo af hǫɢva kylbona ſva gerþo þeir svá ſegir Sigvatr Sialfr bað ſvartar kylbor Sveiɴ harðliga ſceina nær var aðr i óra ðván róit hánom þa er til goðs enn gioðo gert fenguz ræ ſvortum yɢs lét herr um hoɢvit hrafni ſceiðar ſtafna Einaʀ þambarſcelfir hafþi ſitt a aɴat borð Jarls ſcipi kǫſtoðo þeir þa ackeri i framſtafn a Jarlsſcipi oc flutuz þa ſva allir ſamt út a fiorðiɴ Eptir þat flyði allt liþ Jarls oc réri ut a fiorðiɴ Berſi ſcald torfoſon var i fyrirrumi a ſcipi Sveins Jarls eɴ er ſcipit leið fram fra flotanom þa ſegir Oláfr konongr hatt er hann kendi Berſa því at hann var ꜹðkeɴdr hveriom manni væɴe oc buiɴ forkuɴar væl at vapnom oc at klæðom farit heilir Berſi hann ſegir verit heilir konongr svá ſegir Berſi i flocki þeim er hann orti þa er hann com a vald Oláfs konongs oc ſat i fio-trum Hroðrs baðtu heilan liða hagkeɴanda þeɴaeɴ ſnaʀeki ſlíco ſvarað uɴom vér guɴar orð ſeldom þꜹ ellda uthꜹðrs boða trꜹðir knaʀar haptz ſem ec keypta kynſtors at við brynio Sveins rnir hef ec ſénar ſnart rekninga kiartar þar er ſvaltungor ſungo ſama fóro vér ſtórar elgs man ec eigi fylgia ut hriþ boða ſiþan heſtz at hveriom coſti hraɴa dyʀa maɴe Kryp ec eigi ſva ſveigir ſára liɴz i áre búum olitiɴ áta ǫɴdor þér til handa at ec herſtefnir hafna heiðmildr eþa eþa ec þa leiðumc ungr kuɴa ec þar þreyngvi þiɴ hollvini mina Nu flyðo ſumir menn Jarls a land up ſumir gengo til griða þa rero þeir Sveinn Jarl ut a fiorðiɴ oc lꜹgðo þeir ſaman ſcip ſin oc tǫloðo hǫfþingiar milli sín leitar Jarl raða við lenda menn Erlingr Scjálgsſon reð þat at þeir ſcyldo norðr ſigla i land oc fa sér liþ oc beriaz eɴ við Oláf konong eɴ fyrir þvi at þeir hǫfþo látið lið micit þa fyſto fleſtir allir at Jarl fære or lande a fund Svia konongs mágs síns oc efldiz þaðaɴ at liðe oc fylgðe Einaʀ því ráðe þvíat honom þótti ſem þeir hefþi þa engi fǫng til at beriaz við Oláf konung Scildiz þa liþ þeira ſigldi Jarl ſuðr um foldina oc með honom Einaʀ Þambarſcelfir Erlingr Scjálgsſon oc enn margir lendir menn þeir er eigi vildo flyia oðol sín fóro norðr til heimila ſiɴa hafðe Erlingr um ſumarit fiolmenne micit Oláfr konongr oc hans menn ſa at Jarl hafþi ſaman lagt sínom ſcipom þa eɢiaðe Sigurðr konongr Syr at þeir ſcyldo leɢia at Jarli oc láta þa til ſtáls ſverfa með þeim Oláfr konongr ſegir at hann vill ſia fyrſt hvert rað Jarl tekr hvárt þeir hallda ſaman flockinom eða ſcilz hann liþit Sigurðr qvað hann raða mundo eɴ þat er mitt hugboð ſegir hann við ſcaplyndi þítt oc raðgirni at ſeínt tryɢvir þu þa ſtórbuckana ſva ſem þeir ero vanir áðr at halda fullo til mótz við hofþingia varð oc ekki af atlǫgoɴe ſa þeir þa brátt at Jarls ſcildiz þa let Oláfr konongr raɴſaca valiɴ lágo þeir þar nokkorar nætr oc ſcipto herfangino þa qvað Sigvatr Scáld viſor þessar Þeꜱ get ec meiʀ at miſsi morð áʀ ſa er for norðan harða margr i hǫrðum heimqvámo ſtyr þeima ſꜹcc of ſyndi blacci ſuɴo morg til gruɴa ſatt ær at Sveini mttum ſám knuta vér uti Frẏr eigi oꜱ i áre iɴþrnſc þo at lið miɴa gert hugða ec ſva ſnerto ſnótr mær konongs væri bruðr man heldr at háðe hafa drótt þa er fram ſóttið folld ruðum ſkers ef ſcylldi ſceɢi aðra tveɢio Oc eɴ þessa Afli vex því at efla uplendingar ſendi Sveiɴ fundut þat þeɴa þilblaks konong vilia rꜹn er hins at heinir hræliɴz megut viɴa vér gerþum fꜹr fleira folcreks eɴ ǫl drecka Oláfr konongr gaf giafir Sigurði konongi Syr magi sínom at ſcilnaði oc ſva ꜹðrom hofþingiom þeim er honom hofþo liþ veitt hann gaf Katli af Ringonesi karfa xv ſesſo oc flutti Ketill karfaɴ up eptir Rꜹmelfi oc alt up i Miors Oláfr konongr hellt til nioſnom um farar Jarls eɴ er hann ſpurði þat at Jarl var or landi fariɴ þa fór hann veſtr eptir vikiɴi dreif þa liþ til hans var hann til konongs tekin a þingom for hann ſva alt til Liþandis neꜱ þa ſpurði hann at Erlingr Sciálgsſon hafði ſamnað mikiɴ dvaldiz hann þa ekki a norðr ꜹgðom því at hann fecc raðbyre for hann ſem ſcyndiligaz norðr til Þrandheims því at honom þotti þar vera megin landzens ef hann fengi þar undir ſic comit meþan Jarl var or landi eɴ er Oláfr konongr com i Þrandheim þa varþ þar engi úpreiſt i moti honom oc var hann þar til konongs tekiɴ oc ſettiz þar um hꜹſtit i niðaroſe oc bio þar til vetr viſtar oc let þar huſa konongs garð oc reiſa þar clemens kirkio i þeim ſtað ſem nu ſtendr hon hann markaði toptir til garða oc gaf bondom oc cꜹpmǫnnom eða þeim ꜹðrom er honom ſyndiz oc huſa vildo hann ſat þar fiolmedr því at hann treyſtiz illa þrøndom um trúleic ef Jarl qvæmi aptr i landit váro beraſtir i því þrøndir oc fecc hann þaðan engar ſcylldir Sveinn Jarl for fyrſt til Sviþioðar a fúnd Oláfs Sviakonongs mágs síns oc ſegir honom alt frá viðrſciptom þeira Oláfs digra oc leitaðe þa ráða af Sviakonongi hvat hann ſkal uptaka konongr ſegir at Jarl ſkal vera með hanom ef hann vill þat oc hafa þar ríki til foʀaða þat er honom þicki ſǫmilict oc at ꜹðrom coſti ſegir hann ſkal ec fa þér nogan liþs afla at ſkia landit af Oláfi Jarl kꜹs þat því at þeꜱ fyſto allir hans menn þeir er átto eignir ſtórar i Noregi margir er þar váro með honom eɴ er þeir ſáto yfir þessaʀi raðagerþ þa com þat aſamt at þeir ſcyldo eptir um vetrinn raða til at fara landveg oc jamtaland oc ſva ofan i þrandheim því at Jarl treyſtiz iɴþrøndum bezt við ſic um trꜹſtit oc liþveizlo ef hann qvæmi þar eɴ þo gera þeir þat rað at fara vm ſumarit fyrſt i ꜹſtrveg i hernað oc fa sér fiar Sveinn Jarl for með liþ ſitt ꜹſtr i Garðaríki oc heriaðe þar dvalþiz hann þar um ſumarit Eɴ er hꜹſtaði ſneri hann aptr liþi síno til Sviþioðar þa fecc hann ſótt þa er hann leiddi til bana Eptir andlat Jarls fór liþ þat er honom hafði fylgt aptr til Sviþioðar eɴ ſumir ſnero til Helſingialandz oc þaðan til jamtalandz oc þa ꜹſtan vm kiol til þrandheims oc ſegja þeim þꜹ tiþindi er gerzc hofðo i ferð þeira var þa ſaɴſpurt andlat Sveins Jarls Einaʀ þambarſcelfir oc ſu ſveit er honom hafðe fylgt for um vetriɴ til Sviakonongs oc var þar i goðo yfirlǽti þar var oc mart aɴaʀa manna er Jarli hafðe fylgt Sviakonongi hugnaðiz ſtórilla við Oláf digra þat er hann hafþi ſetz i ſcattland hans en rekit i brot Svein Jarl konongr het þar fyrir Oláfi hinom meſtom afarcoſtum þa er hann mætti viðcomaz ſegir hann at eigi mun Oláfr ſva diarfr vera at hann mani taka undir ſic þat veldi er Jarl hafðe átt því fylgðo allir Svia konongs menn at svá myndi vera Eɴ er þrøndir ſpurðo til ſaɴz at Sveinn Jarl var aɴdadr oc hans var ekki van til Noregs þa ſneriz ǫll alþyða til lyðni við Oláf konong fóro þa margir menn iɴan or Þrandheimi a fund Oláfs konongs oc gerþuz menn eɴ ſumir ſendo orð oc jartegnir at þeir vildo þiona honom for hann þa um hꜹſtit iɴ i þrandheim oc atti þing við bøndr var hann þar i hverio fylki til konongs tekiɴ hann for þa ut til niðaróꜱ oc let þangat flytia allar konongs ſcylldir oc efnaði þar til vetrſeto Oláfr konongr let húſa konongsgarð i niðaróſe þar var goʀ mikil hirðſtofa oc dyʀ a baðom endom haſæti konongs var i miðri ſtofoɴi oc iɴar fra ſat Grimkell hirðbyskup hans eɴ þar næſt aðrir keɴimenn hans eɴ utarfra raðgiafar hans J ꜹðro ꜹndugi gegnt honom ſat ſtallare hans Biorn digri þar næſt geſtir ef gofgir menn comu til konongs var þeim vel ſcipat við ellda ſcylldi þa ǫl drecca hann ſcipaðe mǫnnom i þioostor ſva ſem ſiðr kononga var til hann hafþi með sér lx hirð manna oc xxx geſta oc ſetti þeim mala oc lǫg hann hafþi oc xxx húscarla er ſtarfa ſcyldo í er þurpti oc til at flytia hann hafði oc marga þræla J garðinom var oc mikill ſcali er hirðmenn ſváfo í þar var oc micil ſtofa er konongr atti hirðſtefnor í Þat var ſiþr konongs at riſa up ſnimma um morna oc clæðaz oc taca handlꜹgar ganga ſiþan til kirkio oc lyða óttoſꜹng oc morgon tiþom oc ganga ſiþan a ſtefnor oc ſętta menn eða tala þat aɴat er honom þótti ſcyllt hann ſtefndi til ſin ríkum oc uríkum oc ǫllom þeim er vitraſtir váro hann let opt telia fyrir sér lǫg þꜹ er Hacon Aþalſteins fóstri hafþi ſett i Þrándheimi hann ſcipaðe með raðe hiɴa vitroſto manna toc af eða lagði til þar er honom ſyndiz þat eɴ criſtiɴ rétt ſetti hann með raðe Grimkels byskops oc aɴarra keɴimanna oc lagði a þat allan hug at taca af heiðne oc fornar venior þær er honom þótti criſtni ſpell í svá com at bndr játto þessom lǫgom er konongr ſetti Sva ſegir Sigvatr Loptbyɢir máttu leɢia landz þaɴ er ſkal ſtaɴdaz uɴar allra manna eykia liþs a miðli Oláfr konongr var maðr ſiðlátr ſtilltr vel fámalugr ǫʀ oc fegiarn þa var þar með konongi Sigvatr ſcáld ſem fyʀ var ſagt oc fleire iſleɴzcir menn Oláfr konongr ſpurði eptir vendiliga hvernug criſtiɴdomr væri halldiɴ a Iſlandi þa þótti honom micilla muna avant at vel væri því at þeir ſogðo fra criſtni halldino at þat var lofat i logom at eta hroꜱ oc bera út born ſem heiðnir menn oc en fleiri lutir þeir er criſtni ſpell var i þeir ſogðo oc konongi fra morgo ſtórmenne því er þa var a Iſlandi Scapti þórodzſon hafþi þa logſogo a landino Viða af lꜹndom ſpurði hann at ſiðom manna þetta menn er glǫgſt viſſo oc leiddi meſt atſpurningom um criſtiɴdom hvernog halldiɴ væri bæþi i orcneyiom oc a Hialtlandi oc or færeyiom oc ſpurðiz honom ſva til ſem viða mundi micit aſcorta at vel væri Slicar rǫðor hafðe hann opt i muɴe eða vm lǫg at tala eða vm landzrétt Þaɴ ſama vetr comu ꜹſtan or Sviþioð ſendimenn Oláfs konongs ens ſǫnſca oc reðo brðr í fyrir þorgꜹtr ſcarði oc Aſgꜹtr ármaðr oc hofðo xxiiij menn eɴ er þeir comu ꜹſtan vm kiol i veradal þa ſtefndo þeir þing við bøndr oc tǫloðo við þa heimto þar ſcylld oc ſcátt af hendi Sviakonongs eɴ bøndr báro rað ſin ſaman oc com aſamt með þeim at þeir mundo gialda ſlict ſem Svia konongr beiddi oc heimti Oláfr konongr engar landzſcylldir af þeim fyrir ſina hꜹnd qveðaz eigi vilia hvarumtveɢia ſcylldir foro ſeɴdimenn i brot oc ut eptir dalinom oc a hverio þingi er þeir átto fengo þeir af en ſꜹmo ſvǫr eɴ ecki fe foro þa ut i ſcn oc atto þar þing oc crꜹfðo þar eɴ ſcatta oc for allt a ſꜹmo leið ſem fyʀ þa fóro þeir i ſtioradal oc crꜹfðo þar þinga eɴ bøndr vildo ecki til coma þa ſa ſendimenn at þeira ǫrende varð ecki villdi þorgꜹtr þa aptr ꜹſtr Ecki þicki mér vit konongs orendi rekit hafa ſegir Aſgꜹtr vil ec fara a fund Oláfs konongs digra þo ſcíota bǫndr þangat ſino mali nu reð hann oc fóro þeir ut til bøiarens oc toco þeir herbergi i bønom þeir gengo til konongs eptir um dagiɴ hann ſat þa um borðum kvoddo hann oc ſegja at þeir fóro með ǫrendom Svia konongs konongr bað þa coma til ſin eptir um dagiɴ aɴan dag þa er konongr hafði lyðt tíþom gecc hann til þinghúss síns oc let þangat calla menn Sviakonongs oc bað þa bera up ørendi sín þa talaði þorgꜹtr oc ſegir fyrſt hverra orenda þeir fóro oc váro ſendir oc þat ſiþan hvernug iɴþrøndir hofðo ſvarat Eptir þat beiddi hann at konongr veitti orſcurð hvert þeira orende ſcylde þangat verþa konongr ſegir Meþan Jarlar reðo hér landi þa var þat ekki undarlict at landzmenn væri þeim lyðſcylldir því at þeir váro hér ęttbornir til rikis helldr eɴ þat at luta til utlendra kononga oc var þo réttara at Jarlar veitti lyðni oc þionosto konongom þeim er réttcomnir váro hér til ríkis helldr en útlendom konongom oc at hefiaz up með ufriðe i móti réttum konongom oc fella þa fra landi Eɴ Oláfr Sǫnſki konongr er callar til Noregs þa veit ec eigi hveria tiltǫlo hann hefir þa er ſaɴlig ſe Eɴ hitt megum vér muna hvern maɴſcaða vér hofum fengit af honom oc hans frændom þa ſegir Aſgꜹtr eigi er uɴdarlict at þu sér callaðr Oláfr digri allſtorliga ſvarar þu orðſending ſlics hǫfþingia ogleyggt veiztu hverſo þungbęr þér mun vera reiðe konongs oc hefir þeim ſva orðit er váro með meira crapti eɴ mér ſyniz þu muno vera eɴ ef þu vilt þraliga halda ríkino þa mun þér hiɴ til at fara a fund hans oc geraz hans maðr muno vér þa biðia með þér at hann fai þér at lani þetta ríki þa ſegir konongr oc toc hógliga til orða ec vil raða þér aɴat rað Aſgꜹtr farit nu aptr ꜹſtr til konongs yðars oc ſegit honom ſva at ſnimma i vár man ec buaz at fara ꜹſtr til Landamøris þar er at forno hefir ſcilt ríki Noregs konongs oc Sviakonongs má hann þa þar coma ef hann vill at vit ſemim ſætt okra oc hafi þat ríki hvaʀ okkaʀ ſem oðalboriɴ er til þa ſnua ſendimenn i brot oc aptr til herbergis oc bioɢuz i brot eɴ konongr geck til borða ſendi menn gengo þa i konongs garðiɴ oc er durverþir ſa þat ſegja þeir konongi hann bað þa ſeɴdimenn eigi iɴláta ec vil ekki við þa mæla ſegir hann fóro þa ſendimenn i brot þa ſegir þorgꜹtr at hann mun aptr ſnúa oc hans menn eɴ Aſgautr ſegir at vill reka konongs ørende þa ſciliaz þeir feʀ þa þorgautr iɴ a Strind eɴ Aſgautr oc þeir xí ſaman ſnúa up til gꜹlardals hann ætlar at fara ſuðr a møri oc reka þar ſyſlo Svía konongs Eɴ er Oláfr konongr varþ þess vaʀ þa ſendi hann geſtina ut eptir þeim þeir hitto þa ut a neſi við Stein tóko þa hꜹndom oc leiddo iɴ a Gꜹlar ás reiſto þar gálga oc he[i]ngðo þa þar er ſia mátti utan af firðe af þioðleið þorgautr ſpurði þeſsi tidende aðr hann for or Þrandheimi for hann ſiþan alla leið þar til er hann hitti Sviakonong oc ſegir honom þat er gerz hafði i þeira for konongr varð allreiðr er hann heyrði þetta ſagt ſcorti þar þa eigi ſtór orð Eptir þat um várit bꜹð Oláfr konongr liðe ut or Þrandheimi oc bioz at fara ꜹſtr i land þa bioz or Noregi Jſlandzfar þa ſendi Oláfr konongr orð oc jartegnir Hialta Sceɢiaſyni oc ſtefndi honom a fund ſin eɴ ſendi orð Scapta lǫgſogomanne oc ꜹðrom þeim mǫnnom er meſt reðo lǫgom á iſlandi at þeir ſcylldi taka ór logom er honom þotti meſt i móti criſtnom domi þar með ſendi hann vinſamlig orð ollom landz mǫnnom jafnſaman konongr for ſuðr með landi oc dvaldiz i hverio fylki oc þingaði við bøndr eɴ a hverio þingi let hann upleſa criſtin lǫg oc þꜹ boðorð er þar fylgðo toc hann þa þegar af við lyðinn margar uvenior oc heiðiɴ dom þvíat Jarlar hofðo vel haldit forn lǫg oc landzrétt eɴ um criſtni halld léto þeir gora hvern ſem vilde var þa ſva comit at víðaſt um ſiábygðir váro menn ſcírðir eɴ criſtin lǫg váro okuɴ fleſtum mǫnnom alheiðit því at þegar er lyðriɴ varð ſialfraða þa feſtiz þeim þat hellzt i miɴi atrunaðiɴ er þeir hofðo numit barn½ſco Eɴ þeir menn er eigi villdo ſcipaz við orð um criſtnihalldit þa het hann afarcoſtum bæði ríkom oc oríkom Oláfr var til konongs tekiɴ um alt land a hverio logþingi mælti þa engi maðr i moti honom Þa er hann lá i Karmtſundi fóro orð milli þeira Erlings Scjálgsſonar þꜹ at þeir ſcyldo ſættaz oc var lagðr ſættar fundr i Hvitings ey eɴ er þeir fuɴduz tǫloðuz þeir ſialfir við vm ſættina þotti Erlingi þa aɴat fiɴaz i orðum hans eɴ honom hafþi verit fraſagt þvíat hann mælti til þeꜱ at hann vilde hafa veizlor þær allar er Oláfr Tryggvaſon hafði fengit honom eɴ ſiþan Jarlar Sveiɴ oc Hacon man ec þa geraz þiɴ maðr oc hollr vinr ſegir hann konongr ſegir svá litz mér Erlingr ſem eigi ſe þér verra at taka af mér jammiclar veizlor ſem þu toct af Eiríki Jarli þeim maɴe er þér hafði gert hiɴ meſta maɴſcaða eɴ ec man þic láta vera gǫfgaſtan maɴ i landino þo at ec vilia veizlornar miðla at ſialfrøðe míno eɴ ei láta ſem erlendis menn ſe oðalbornir til ættleyfðar miɴar eɴ ec ſcylda margfǫlldum verþum yðra þionosto kꜹpa Erlingr hafþi ekki ſcaplynde til at biðia konongiɴ ne eiɴa muna hér vm því at hann ſa at konongr var ekki leiðitamr ſa hann oc at tveir coſtir váro fyrir hǫndom ſa aɴaʀ at gera enga ſætt við konong oc hætta til hvernug fre eða ella láta konong eiɴ fyrir raða oc toc hann þaɴ upp þott honom þætti mioc i móti ſcapi síno oc mælti til konongs Su mun þér mín þionosta hallqvæmſt er ec veiti þér með ſialfræðe þeir ſcildo røðona Eptir þat gengo til frøndr Erlings oc vinir oc baðo hann tilvægia oc føra við vit eɴ eigi ofrkapp muntu ſegja þeir vera gǫfgaſtr lendra manna i noregi bæði at framqvæmd þinni oc frændom oc fiarafla Erlingr fann at þetta var heilræði oc þeim gecc goðvili til er ſlict mælto gorir hann ſva gengr til handa konongi með þeim ſcildaga at konongr reð fyrir at ſcilia ſcilduz eptir þat oc váro ſáttir at calla for Oláfr þa leið ſína ꜹſtr með landi Þegar er Oláfr konongr com i vikina oc þat ſpurðiz þa fóro Danir i brot þeir er þar hofþo ſyſlor af Dana konongi oc ſotto þeir til oc villdo eigi biþa Oláfs konongs Enn Oláfr konongr for iɴ eptir vikiɴe oc hafði þing við bøndr Gecc undir hann þar allt landzfolc toc hann þa allar konongs ſcylldir oc dvalþiz i vikiɴi um ſumarit hann hellt ꜹſtr yfir folldina or Tunsbergi oc allt ꜹſtr um Svinaſund þa toc til valld Svia konongs hann hafði þar ſett yfir ſyſlomenn Eilif gꜹzca vm alt til elfar hann átti ætt tveim megin elfar eɴ bu ſtor i Hiſing hann var ríkr maðr oc ſtórꜹdigr Eilifr var oc ſtórættaðr Þa er Oláfr konongr com liði síno i ránríki þa ſtefndi hann þar þing við landzmenn oc comu til hans er eyiar bygðo eða nær ſæ Eɴ er þing var ſett þa talaðe Biorn Stallare oc bað bøndr taka við Oláfi konongi ſlict þar ſem aɴarsſtaðar hafþi gert verit i Noregi Bryniolfr Ulfaldi hét eiɴ boandi gǫfugr hann ſtoð up oc mælti Vitum vér bøndr hvert rettaz er landa ſcipti milli Noregs [kononga] konongs at forno oc Sviakonongs oc danakonongs at Gꜹtelfr hefir raðit frá væni til ſævar eɴ norþan markir til eiðaſcógs eɴ þaðan kilir alt norðr til fiɴmarkar Sva oc þat at ymsir hafa gengit a aɴarra lꜹnd hafa Sviar lꜹngom haft valld allt til Svinaſundz eɴ þo yðr ſatt til at ſegia veit ec margra maɴa vilia til þess at betra þætti at þiona Noregs konongi eɴ menn bera eigi aræði til þess Sviakonongs ríki er bæði ꜹſtr fra oꜱ oc ſuðr eɴ þeꜱ van at Noregs konongr man fara norðr brátt i landit þangat er landz megin er meira oc hofum vér þa ekki afla til at halda deilo við gꜹta Nu verþr konongr at ſia heillt rað fyrir oꜱ fúsir væri vér at geraz hans menn Eɴ eptir þingit þa i boði konongs oc ſva aɴan dag eptir oc toloðo þeir mart ſin for þa konongr ꜹſtr eptir vikiɴe eɴ er Eilifr ſpurði at konongr var þar þa let hann bera nióſn til fara hans Eilifr hafði xxx manna ſiɴa ſveitunga hann var i bygðiɴi ofanverþri við markernar oc hafði þar boanda ſafnað Margir bøndr fóro a fund Oláfs konongs eɴ ſumir ſendo vinátto orð til hans þa fóro menn i milli Oláfs konongs oc Eilifs oc baðo bøndr hvartveɢia lengi at þeir legði þingſtefno milli sín oc reðe frið með nokkoro móte ſogðo þat Eilife at þeim var þeꜱ van af konongi ef ekki væri viðſcipaz hans orð at þeir mundo van eiga af honom afarcoſta oc qvádo eigi Eilif ſcyldo liþ ſcorta var þa raðit at þeir ſcyldo ofan coma oc eiga þing við bøndr oc konong Eɴ þa ſendi konongr Þóri langa geſta hofþingia ſiɴ oc þa vi ſaman til Bryniolfs þeir hǫfðo brynior undir kyrtlum eɴ hǫtto yfir hialmom Eptir um daginn comu bndr fiolmennt ofan með Eilifi þar var þa Brynjolfr i hans liþe oc Þorir i hans ſveit konongr lagðe ſcipom utan þar at er klettr nokkoʀ var oc gecc fram i ſæiɴ gecc hann þar upp oc lið hans ſettiz a klettiɴ eɴ vollr var fra ofan oc var þar boanda liþit eɴ menn eilifs ſtoðo upi i ſcialdborg fyrir honom Biorn ſtallari talaðe langt oc ſnialt af hendi konongs eɴ er hann ſettiz niðr þa ſtoð Eilifr up oc toc til máls oc i því bili ſtoð up Þorir langi oc bra ſverþi oc hio til Eilifs a hálſiɴ svá afgecc hofuþit þa hliop up allt boanda liþit eɴ hinir gꜹzco tóco rás undan drapo þeir þorir nokora menn af þeim eɴ er herriɴ ſtoðvaðiz oc létti þyſnom þa ſtoð konongr upp oc mælti at bøndr ſcylldo ſetiaz niðr þeir gerþo svá var þar mart talat eɴ at lyctom varð þat at bøndr gengo til handa konongi oc jataðo honom lyðni eɴ hann het þeim því i mot at ſciliaz eigi við þa oc vera þar til þess at þeir Oláfr Sviakonongr lyki eiɴ veg sínom vendræðom Eptir þat lagði Oláfr konongr undir ſic ena norðri ſyſlona oc for um ſumarit alt ꜹſtr til elfar fecc hann allar konongs ſcylldir með ſænom oc vm eyiar eɴ er aleið ſumarit ſneriz hann aptr i vikina norðr oc lagðe upp eptir Rꜹmelfi þar er fors micill er Sarpr heitir nes gengr í ána norþan at forſinom þar let Oláfr konongr gerþa vm þvert neſit af grioti oc torfi oc viðom oc grafa diki firir utan oc gerþi þar jarðborg micla eɴ i borgiɴi efnaði hann til cꜹpſtaðar þar let hann huſa konongs garð oc gera mariokirkjo hann let þar oc marka toptir til aɴarra garða oc fecc þar menn til at huſa hann let um hꜹſtið þangat flytia þꜹ fꜹng er til vetrviſtar þurpti oc ſat þar um vetriɴ með fiolmenne micit en hafði menn ſina i ǫllom ſyſlum hann baɴaði allar flutningar or vikiɴe bæði ſilld oc ſalt þat máttu Gꜹtar illa án vera hann hafði micit jolaboð bꜹð til sín or heroðom morgum ſtorbuandum Maðr er nefndr Eyvindr urarhorn ætzcaðr af ꜹſtrꜹgðom hann var micill maðr oc kynſtóʀ for hvert ſumar i hernað ſtundvm veſtr um haf ſtundvm i ꜹſtrveg eða ſuðr til frislandz hann hafþi xx ſneckio oc væl ſcipaða hann hafþi verit fyrir neſiom oc veítt Oláfi konongi liþ oc er þeir ſcilduz þar þa het konongr honom vinátto sinni eɴ Eyvindr konongi liðſemd liðſemd sinni hvar ſem hann villdi kraft hafa Eyvindr var um vetriɴ i með Oláfi konongi oc þa þar goðar giafir at honom þar var oc með honom Brynjolfr ulbaldi oc þa at jolagiof gullbuit ſverð af konongi oc með b þaɴ er vettaland heitir oc er þat hiɴ meſti hǫfoð bør Brynjolfr orti viſo um giafirnar oc er þat niðrlag at Bragningr gaf mér brand oc vettaland Þa gaf konongr honom lendz nafn oc var Bryniolfr hiɴ meſti vinr konongs alla ſtund Þaɴ vetr for Þrandr hvíti or Þrandheimi ꜹſtr a jamtaland at heimta ſcatt af hendi Oláfs konongs digra eɴ er hann hafþi ſaman dregit ſcattiɴ þa comu þar menn Sviakonongs oc drápo Þrand oc þa xij ſaman oc toco ſcattiɴ oc frðo Sviakonongi þetta ſpurþi Oláfr konongr oc licaði honom illa Oláfr konongr let bioða um vikina criſtin lǫg með ſama hætti ſem norðr i landi oc gecc vel fram því at vikveriom váro miclo kuɴari kriſtnir ſiðir eɴ mǫnnom norðr i landit því at þar var bæði vetr oc ſumar fiolmennt af kꜹpmǫnnom bæþi dꜹnſcom oc ſaxneſcom vikveriar hofþuz oc mioc i cꜹpferðom til Englandz oc Saxlandz eða flæmingialandz eða Danmercr eɴ ſumir váro i viking oc hofðo vetrſetu a criſtnom lꜹndum Vm varit ſendi Oláfr konongr orð at Eyvindr ſcylldi coma til hans þeir tǫloðo lengi einmæli eptir þat brátt bioz Eyvindr i viking hann ſigldi ſuðr eptir vikiɴe oc lagði at i eikreyiom ut fra Hyſing þar ſpurði hann at Hrói Skiálgi hafði farit norðr i orðoſt oc hafði þar ſaman dregit leiðangr oc landſcylldir oc var hans þa norþan ván þa reri Eyvindr iɴ til ꜹgaſuɴda en Rói reri þa norþan oc hittuz þar i ſuɴdino oc bǫrðuz þar fell Róe oc nær xxx manna eɴ Eyvindr toc alt fe þat er Róe hafðe haft for Eyvindr þa í ꜹſtrveg oc var þar i ſŭmarit Maðr hét Gudleikr gerzſci hann var ætzcaðr af Ꜹgðom hann var farmaðr oc cꜹpmaðr mikill ꜹðigr oc rac kꜹpferðir til ymisſa landa hann for ꜹſtr i Garðaríki optliga oc var hann fyrir þa ſoc callaðr Guðleicr gerzci þat vár bio Gudleikr ſcip ſitt oc ætlaðe at fara um ſumarit i Garða ꜹſtr Oláfr konongr ſendi honom orð at hann vill hitta hann eɴ er Gudleikr com til hans ſegir konongr honom at hann vill gera felag við hann bað hann cꜹpa sér dyrgripi þa er torogætir ero þar i landi Gudleikr ſegir þat a konongs foʀaði vera ſkulo þa lætr konongr greiða i fe ſlict ſem honom ſyɴdiz for Guðleikr vm ſumarit i ꜹſtrveg þeir lágo nokkora hrið við Gotland var þa ſem opt kaɴ verða at eigi váro allir halldinorðir oc urðo landzmenn varir við at a því ſcipi var felagi Oláfs digra Guðleikr for um ſumarit i ꜹſtrveg til Holmgarðz oc keypti þar pell agætlig er hann ætlaði konongi til tígnar clæða sér oc þar með ſkiɴ dẏr oc eɴ borðbunað forkuɴligan Vm hꜹſtit er Gudleikr for ꜹſtan þa fecc hann andviðri oc lago mioc lengi við Eyland Þorgꜹtr ſcarði hafþi vm hꜹſtit borit nioſn um farar Guðleiks com hann þar at þeim með langſcip oc barðiz við þa þeir vǫrþuz lengi eɴ fyrir því at liðsmunr var micill þa fell Guðleikr oc mart ſcipveria hans oc var ſart toc Þorgautr fe þeira alt oc gerſimar Oláfs konongs Scipto þeir þorgꜹtr fengi ſino ǫllo at jafnaðe eɴ hann ſegir at gerſimar ſkal hafa Sviakonongr oc er þat ſegir hann nokoʀ lutr af ſcatti þeim er hann á at taka af fór þa ꜹſtr til Sviþíóðar þessi tiþinde ſpyriaz bratt Eyvindr urarhorn kom lítlo ſiþaʀ til Eylandz eɴ er hann ſpyʀ þetta þa ſiglir hann ꜹſtr eptir þeim þorgꜹti oc hittaz þeir i Sviaſkerivm oc bǫrðuz þar fell þorgꜹtr oc fleſt liþ hans eða hliop a kaf toc þa Eyvindr fe þat alt er þeir hǫfðo tekit af oc ſva gerſimar Oláfs konongs Eyvindr for aptr til Noregs um hꜹſtið fǫrði hann þa Oláfi konongi gerſimar ſínar þackaðe konongr honom væl ſina ferð oc het honom þa eɴ af nyio vinátto sinni þa hafþi Oláfr konongr verit iij vetr konongr i Noregi Þa ſama ſumar hafþe Oláfr konongr leiðangr uti oc for þa eɴ ꜹſtr til elfar oc lá þar lengi vm ſumarit þa fóro orðſendingar milli Oláfs konongs oc Rognvalds Jarls oc Ingibiargar Tryggvadóttor kono Jarls hon gecc at með ollo kappi at veita Oláfi konongi hon var aftacamaðr micill um þetta mál helt þar til hvártveɢia at frændſemi var micil með þeim Oláfi konongi oc henni oc þat aɴat at henne mátti eigi fyrnaz við Svia konong þat er hann hafði verit at falli Oláfs tryggvaſonar broður hennar oc þottiz fyrir þa ſoc eiga tiltolo at raða fyrir Noregi varþ Jarl af fortǫlum hennar mioc ſnuiɴ til vinátto Oláfs com ſva at þeir konongr oc Jarl lǫgðo ſtefno með sér oc hittuz við elfi røddo þar marga luti oc mioc um viðſcipti Noregs konongs oc Sviakonongs oc ſǫgðo báþir þat ſem ſatt var at hvarom víkveriom oc gꜹtom var hin meſta landzꜹðn i því at eigi ſcylldi vera cꜹpfriðr milli landa oc at lyctum ſetto þeir griþ milli ſin til aɴars ſumars gafuz þeir giafir at ſcilnaði oc mælto til vinátto for þa konongr norðr i víkina oc hafði hann þa konongstekior allar til elfar oc alt landzfólc hafði þa undir hann gengit Oláfr konongr Sønſci lagði oþocka ſva mikiɴ a Oláf Haraldsſon at engi maðr ſcyldi þora at nefna hann rétto nafni ſva at konongr heyrðe þeir cǫlloðo hann hiɴ digra maɴ oc veito honom harðar atǫlor jafnan er hans var getið Bøndr i vikiɴe røddo ſin i milli at ſa eiɴ væri til at konongar gerþi ſætt oc frið milli ſin oc tolduz illa við komnir ef konongar herjaðiz á eɴ engi þorði þenna kuʀ diarfliga upat bera fyrir konongi þa baðo þeir til Biorn ſtallara at hann ſcyldi þetta mal flytia fyrir konongi at hann ſendi menn a fund Sviakonongs at bioða ſættir af sinni heɴdi Biorn var trꜹðr til oc mæltiz undan eɴ við bøn margra vina sinna þa hét hann at lyctum at røða þetta fyrir konongi eɴ qvað ſva hugr um ſegia ſem konongr mundi omivcliga taka því at vægia i ne einom lut við Svia konong þat ſumar com utan af Iſlandi Hiallti Sceɢiaſon at orðſeɴdingo Oláfs konongs for hann þegar a fund Oláfs konongs oc konongr væl við honom bꜹð Hiallta með sér at vera oc viſaðe honom til ſætis hia Birne ſtallara oc váro þeir mꜹtontar gerþiz þar bratt goðr felagsſcapr Eitt hvert ſiɴ þa er Oláfr konongr hafði ſtefno við lið ſitt oc við boendr oc reðo landraðom þa mælti Biorn ſtallari hveria ætlan hafit þér a konongr um ufrið þaɴ er hér er a milli Oláfs konongs oc yðar nu hafa hvarirtveɢio menn látit fyrir ꜹðrom eɴ engi orſcurðr er nu helldr eɴ aðr hvat hvarir ſkulo hafa af ríkino þér hafit hér ſetið i vikiɴe eiɴ vetr oc látið at baki yðr alt landit norðr heþan nu leiðiz mǫnnom hér at ſitia þeim er eignir eða oðol eiga norðr i landi Nu er þat vili lendra manna oc aɴarra liþsmanna oc ſva bønda at eiɴ veg ſkeri ǫr oc fyrir því at nu ero grið oc friðr ſettr við Jarl oc veſtrgꜹta er hér ero nu næſtir þa þickir mǫnnom ſa hellzt coſtr til at þér ſendit menn til Sviakonongs af yðaʀi hendi oc mano margir menn vel undir þat ſtanda þeir er með Sviakonongi ero því at þat er hvarotveɢio gagn þeira er lꜹndin byɢia bæði hér oc þar At røðo Biarnar gerðo menn goðan rom þa mælti konongr ráð þetta Bjǫrn er þu hefir hér uppborit þa er þat macligaz at þu hafir fyrir þér gert oc ſkaltu fara þessa ſendifǫr nytr þu ef væl er raðit eɴ ef maɴháſci geriz af þa velldr þu ofmiclo ſialfr er þat oc þin þionosta at tala i fiolmenne þat er ec vil mæla láta þa ſtoð konongr up oc gecc til kirkio let ſyngia sér hámeſso ſiþan gecc hann til borða Vm dagiɴ eptir mælti Hialti til Biarnar hvi ertu okátr ertu ſiucr eða reiðr maɴi nokorum Biorn ſegir þa rðo þeira konongs oc ſegir þetta forſending Hiallti ſegir svá er konongom at fylgia at þeir menn hafa metnað miciɴ oc ero framaʀ virþir eɴ aðrir menn eɴ opt verþa þeir i lífs háſca oc verþr hvarotveɢia væl at kuɴa micit má konongs gæfa nu man frami micill fáz i ferðiɴe ef vel tecz Bjǫrn mælti Auðvelliga tecr þu a um ferðina muntu fara vilia með mér því at konongr mælti at ec ſcyllda mina ſveitunga hafa i ferðina með mér hann fara ſkal ec at víſo ef þu vilt því at vaɴfengr mun mér þickia ſeſso nꜹtriɴ aɴaʀ ef vit ſciliumz Fám dǫgom ſiþaʀ þa er Oláfr konongr var a ſtefno kom þar Biorn oc þeir xí ſaman hann ſegir þa konongi at þeir váro búnir at fara ſendifǫrna oc heſtar þeira ſtoðo uti ſꜹðlaþir vil ec nu vita ſegir Bjǫrn með hveriom ørendom æc ſkal fara eða hver ráþ þu leɢr fyrir oꜱ konongr ſegir þér ſkulot bera Sviakonongi þꜹ min orð at ec vil frið ſetia milli landa vaʀa til þeira tacmarka ſem Oláfr Tryggvaſon hafði fyrir mér oc ſe þat buɴdit faſtmælum at hvarigir gangi umfram Eɴ um maɴlát þa þarf þeꜱ engi at geta ef ſættir ſkulo vera því at Svíakonongr fær oꜱ eigi með fe btt þaɴ maɴſcaða er vér hofom fengit af Sviom þa ſtoð konongr up oc gecc ut með þeim Birni þa toc hann upp ſverð buit oc fingrgull oc ſelldi Birni ſverð þetta gef ec þér þat gaf mér i ſumar Rognvaldr Jarl til hans ſcolot þér fara oc bera honom þꜹ min orð at hann leɢi til rað oc sinn ſtyrc at þu comir fram ǫrendino þycki mér þa vel ſyſlat ef þu heyrir orð Sviakonongs oc ſegi hann aɴattveɢia ja eða néi eɴ fingrgull þetta fr þu Rognvaldi Jarli þessar jartegnir mun hann keɴa Hialti gecc at konongi oc qvaddi hann oc þurfum vér nu þess mioc konongr at leɢir hamingio þina a þessa ferð oc bað þa heila hittaz konongr ſpurþi hvert hann ſcyldi fara með Birni ſegir hann konongr ſegir bta mun þat til vm þeira ferð at þu farir með þeim því at þu hefir opt reyndr verit at hamingio vittu þat viſt at ec ſkal allan hug aleɢia með þér mina hamingio oc ǫllom yðr þeir Bjǫrn riðo i brot leið ſina oc comu til hirðar Rǫgnvalds Jarls var þeim þar væl fagnat Biorn var frøgr maðr af morgum mǫnnom kuðr bæþi at ſyn oc at mále þeim ǫllom er ſét hǫfðo Oláf konong því at Bjǫrn ſtoð up a hverio þinge oc talaði konongs orende Jngibiorg kona Jarls gecc at Hialta oc hvarf til hans hon keɴdi hann því at hon var þa með Oláfi tryggvaſyni broðor ſinom er Hialti var þar oc taldi Hjalti frændſemi milli konongs oc Vilborgar kono Hiallta þeir váro brǿðr ſynir Víkingakara lendz manns a vǫrs Eirikr bioðaſcalli faðir Aſtriþar móðor Oláfs konongs oc Bǫðvaʀ faðir álofar móðor Gitzorar Hvita fǫðor vil borgar Nu váro þeir þar i goðom fagnaði Eiɴ dag gengo þeir Bjǫrn a tal við Jarl oc þꜹ Jngibjǫrgo þa berr Bjǫrn up ørendi sín oc ſynir jartegnir Jarli Jarl ſpyrʀ hvat hefir þic Bjǫrn hent er konongr vill dꜹða þiɴ er þér at ſiþr ført með þessi orðſending at ec hyɢ at engi mun ſa vera er þessom orðum mælir fyrir Sviakonongi at refſingalꜹſt comizc i brot miclo er Oláfr Sviakonongr maðr ſcapſtøʀi heldr eɴ fyrir honom ſialfom megi þær ræðor hafa er honom ſe i moti ſcapi þa ſegir Bjǫrn engan hafa þaɴ atboriz mér til handa er Oláfr konongr hefir mér reiðz vm eɴ morg er ſu raða gerþ hans bæþi fyrir ſialfom sér oc mǫnnom sínom er hætting mun aþic-kia hvernug tecz þeim mǫnnom er aræðis litlir ero Eɴ ǫll rað hans hafa eɴ til hamingio ſnuiz hér til oc vætto vér at ſva ſcyli eɴ fara Nu er yðr þat Jarl ſatt at ſegia at ec vil fara a fund Sviakonongs oc eigi fyʀ aptr hverfa eɴ ec hefi hann heyra latit ǫll þꜹ orð er Oláfr konongr bꜹð mér at flytia til eyrna honom nema mér baɴi hel eða ſe ec heptr at ec mega eigi fram coma Sva mun ec gera hvárt ſem þér vilit nokorn hug aleɢia orðſeɴding konongs eða engan þa mælti Jngibjǫrg Sciott mun ec birta miɴ hug at ec vil Jarl at þer leɢit a allan hug at ſtoða orðſeɴding Oláfs konongs hverngan veg ſem hann vill ſvara þott þar liɢi við reiði Sviakonongs eða ǫll eign vár eða ríki þa vil ec miclo helldr til þeꜱ hætta eɴ hitt ſpyriz at þu leɢiz undir hǫfoð orðſeɴding Oláfs konongs fyrir ræzlo ſacir fyrir Sviakonongi hefir þu til þeꜱ burði oc frændaſtyrc oc alla atferð at vera ſva frials hér i Sviaveldi at mæla mal þitt þat er væl ſamir oc ǫllom mun þickia aheyrilíct hvárt aheyra margir eða fáir rikir eða uríkir oc þott konongr heyri á Jarl ſvarar ekki er þat blindt hvers þu eɢiar nu ma vera at þu ráþir þesso at ec heita konongs mǫnnom þvi at fylgja þeim svá at þeir nae at flytia orende sín fyrir Sviakononge hvárt ſem konongi likar þat vel eþa illa eɴ minom raðom vil ec láta fram fara hvert tilſtilli hafa ſkal eɴ ec lꜹpa eptir acafa Biarnar eða aɴara manns um ſva micil vaɴda mal vil ec at þeir dveliz með mér til þeirar ſtundar er mér þickir nockoro licligaz at framqvæmd megi verþa at þesso ørende Eɴ er Jarl hafþi því upplokit at hann myndi fylgia þeim at þesso mali oc leɢia til þeꜱ ſiɴ ſtyrc þa þackaðe Bjǫrn honom væl oc qvaz hans raðom vilia fram fara dvǫlðuz þeir Bjǫrn með Jarli mioc langa hrið Jngibjǫrg var forkuɴar væl til þeira røddi Bjǫrn fyrir henni um ſitt mál oc þótti þat illa er dveliaz ſcyldi svá lengi ferðin þꜹ Hialti rddo opt ǫll ſaman um þetta þa mælti Hjalti ec mun fara til konongs ef þér vilit ec em ekki norrǿnn maðr muno Sviar mér engar ſacir gefa ec hefi ſpurt at með Sviakonongi ero iſleɴzcir menn i goðo ifirlæti kuɴingiar minir ſcáld konongs Gitzoʀ Svarti oc Ottaʀ Svarti mun ec þa forvitnaz hvers ec verþa varr af Sviakonongi hvárt þetta mál mun ſva ovǽnt ſem nu er látit eða ero þar nokoʀ ǫɴor efni í mun ec fiɴa mér til ǫrendis ſlíct ſem mér þickir fallit þetta þótti Jngibjǫrgo oc Birni et meſta ſnaʀði oc reðo þꜹ þetta með sér til ſtaðfeſto byr þa Jngibjǫrg ferð Hjalta gꜹzca oc bꜹð þeim ſva at þeir ſcyldo honom fylgia oc vera honom hendilangir bæþi um þionosto oc ſva ef hann vildi ſenda þá Jngibjǫrg fecc honom til ſcotſilfrs xx merkr vegnar hon ſendi orð oc jartegnir með honom til Jngigerþar dóttor Oláfs konongs at hon ſcylde leɢia allan hug a vm hans mál hvers ſem hann kyɴi hana at krefia at nꜹðſyniom for Hjalti þegar er hann var búiɴ Eɴ er hann com til Oláfs konongs þa faɴ hann bratt ſcálldiɴ Gitzoʀ oc áàáttaʀ oc urðo þeir honom allfegnir oc gengo þeir þegar með honom fyrir konong oc ſegja þeir honom at ſa maðr var comiɴ er ſamlendr var við þa oc meſtr maðr var þar at virþingo a því landi oc baðo konong at hann ſcyldi honom væl fagna konongr bað þa Hialta hafa með sér i ſveit oc hans fǫronꜹta Eɴ er Hjalti hafþi þar nokora hrið oc gert sér menn kuɴa þa virþiz hann væl Scaldin váro opt fyrir konongi því at þeir váro maldiarfir Sátu þeir opt um daga frami fyrir haſæti konongs oc Hjalti með þeim virþo þeir hann meſt i ǫllo Gǫrðiz hann þa oc konongi malkuɴigr var konongr við hann malrǫtiɴ oc ſpurði tiþenda af Iſlandi Þat hafþi verit aðr Bjǫrn fór heiman at hann hafþi beþit Sigvat ſcáld til farar með sér hann var þa með Oláfi konongi eɴ til þeirar farar váro menn ekki fúsir þar var vingott með þeim Birni oc Sigvati hann qvað Aþr hefi ec gott við goða grams ſtallara alla átt þa er oſſum drotni ógndiarfs um kne hvarfa biorn faztu opt at arna íſs fyrir mér at víſa goðs megut gott vm raða guɴrioðr allz væl kuɴot Eɴ er þeir riðo upp a Gꜹtland qvað Sigvatr visor þessar Kátr var ec opt þa er uti ꜹrðict veðr a fiorðum viſa ſegl i váſe vind bláſit ſcóf ſtrinda heſtr óð kafs at koſtum kilir hriſto men liſta ut þar er eíſa létom undan ſceiðr at ſuɴdi Sniallz letom ſcip ſcolla ſcioldungs við ey tiolduð fyrir agæto úti ǫndort ſumar landi eɴ i hꜹſt þar er heſtar hagþorns a mó ſporna tec ec ymiſsar eckils iþir hlꜹtc at riða Eɴ er þeir riðo up um Gꜹtland ſið um aptan þa qvað Sigvatr Jór reɴ aptan ſcøro allſvangr gꜹtor langar vǫll kná hófr til hallar hofom litiɴ dag ſlita nu er þat er blaccr um becki beʀ mic dǫnom feʀi fákr lſt drengs i díki dǫgr mǫtaz nu føti þa riða þeir i cꜹpſtaðiɴ at ſcꜹrom oc um ſtrætið fram at garði Jarls qvað Ut muno eckior líta allſnúðula pruðar flioð ſia reyk hvar riðom Rogvaldz i b gognom keyrom hroꜱ ſva at heyre harða langt at garðe heſta rás or huſom hugſviɴ kona iɴan Eiɴ hvern dag gecc Hialti fyrir konong oc ſcalldin með honom þa toc Hjalti til máls Sva er konongr ſem yðr er kuɴict at ec em hér comiɴ a þiɴ fund oc hefi ec farit langa leið oc torſotta eɴ ſiþan er ec com yfir hafit oc ec ſpurþa til tígnar yðaʀar þa þótti mér ofroðlict at fara ſva aptr at eigi hefþa ec ſét yþr oc vegſemd Eɴ þat ero log milli iſlandz oc Noregs at Jſleɴzcir menn þa er þeir coma til Noregs gialda þar landꜹra eɴ er ec com yfir haf þa toc ec við landꜹrom allra ſcip miɴa Eɴ fyrir því at þat veit ec at þat er rettaz at þér eiguð þat veldi er i er þa for ec a yðarn fund at fǫra yðr landꜹrana ſyndi þa kononginom ſilfrit oc helti i ſcꜹt Gitzori Svarta x morcom ſilfrs konongr mælti fair hafa oꜱ ſlíct ført vm hrið or Noregi vil ec Hialti kuɴa yðr þꜹck oc ꜹfuſo fyrir þat er þér hafit ſva micla ſtund alagt at føra oꜱ landꜹrana helldr eɴ gialda uvinom várom en þo vil ec at fe þetta þiɢir þu af mér oc með vinátto mina Hjalti þackaði konongi með morgom orðom þaðan af com Hjalti sér i hiɴ meſta kærleika við konong oc var opt a tali við hann þotti konongi ſem var at hann var vitr maðr oc orðſniallr Hjalti ſegir Gitzori oc áàáttari at hann er ſendr með jartegnom til trꜹſtz oc vinátto til Jngigerþar konongs dóttor oc biðr at þeir ſcyldo coma honom til tals við hana þeir qveþa sér lítið fyrir því ganga einhvern dag til húsa hennar ſat hon þar oc dracc með marga menn hon fagnaðe væl ſcaldonom þvíat þeir váro henni kuɴir Hialti bar henni qveðio Jngibiargar kono Jarls oc ſegir at hon hefði ſent hann þangat til trꜹſtz oc vinátto oc bar fram jartegnir konongs dóttir toc þvi væl oc qvað honom heimila ſcyldo sína vinátto ſáto þeir þar lengi dags oc drucco ſpurþe konongs dóttir Hialta margra tiþenda oc bað hann þar opt coma til tals við ſic hann gerþi ſva com þar optliga oc talaðe við konongs dottor ſegir henni þa af trúnaði frá ferð þeira Biarnar oc ſpyʀ hvat hon hyɢr hvernug Svíakonongr mani taca þeim málom at ſætt væri gor milli þeira kononga konongs dóttir ſegir oc qvaz þat hyɢia at þeꜱ myndi ekki leíta þurfa at konongr myndi ſætt gera við Olaf digra ſagði at konongr var ſva reiðr orðiɴ Olavi at eigi ma hann heyra at hann væri nefndr þat var eiɴ dag at Hjalti ſat fyrir kononginom oc talaði við hann var þa konongr allkátr oc druckiɴ mioc þa mælti Hjalti til konongs Allmicla tígn má hér ſía margskonar oc er mér þat at ſion orðit er ec hefi opt heyrt fra ſagt at engi konongr er jafngǫfugr a norðrlꜹnd ſem þu Allmikill harmr er þat er vér eigum ſva langt hingat at ſǫkia oc ſva meinført fyrſt hafs megin micit eɴ þa ekki friðſamt at fara um Noreg þeim mǫnnom er hingat vilia ſøkia með vinátto eða hvárt leita menn ekki við at bera ſáttmál meðal yckar Oláfs digra mioc heyrða ec þat røtt i oc ſva i veſtra Gꜹtlandi at allir mundo þess fusir vera at friðr yrði oc þat var mér ſagt með ſaɴendom fra orðom Noregs konongs at hann væri fúꜱ at ſǽttaz við yðr oc veit ec at þat mun til coma at hann mun ſia þat at hann hefir miclo miɴa afla eɴ þér hafit Sva var þat mælt oc at hann ætlaðe at biðia Jngigerþar dóttor þiɴar oc er ſlíct oc vænſt til heilla ſátta oc er hann hiɴ meſti merkis maðr at þvi er ec heyrða réttorða menn fraſegia þa ſvarar konongr ekki ſkaltu mæla ſlíct Hiallti eɴ eigi vil ec fyrir kuɴa þic þessa orða því at þu veizt eigi hvat varaz ſkal ecki ſkal þaɴ hiɴ digra maɴ konong kalla hér i miɴi hirð oc er til hans miclo miɴa ſcot eɴ margir láta yfir oc mun þer ſva þickia ef ec ſegi þér at ſu mægð megi eigi maclig vera því at ec em hiɴ xdi konongr at upſǫlum ſva hveʀ hefir eptir aɴan tekit vaʀa frænda oc verit einvaldzkonongr yfir Sviavelldi oc yfir morgum oðrum ſtórvm lꜹndom oc verit allir yfirkonongar aɴarra kononga a norðrlꜹndum En i Noregi er lítil bygð oc þo ſundrls hafa þar verit ſmákonongar eɴ Haraldr hiɴ Hárfagri var meſtr konongr i því landi oc átti hann ſcipti við fylkis kononga oc brꜹt þa undir ſic kuɴi hann sér þaɴ hagnat at agirnaz ekki Svia konongs veldi leto Svía konongar hann fyrir því ſitia i friðe oc eɴ var þat til at frænd ſemi var meðal þeira eɴ þa er Hacon Aðalſteinsfóstri var í Noregi þa ſat hann i friðe þar til er hann heriaðe a Gꜹtland oc Danmerc En ſiþan var efldr floccr a hendr honom oc var hann felldr fra lꜹndom Guɴhilldarſynir váro oc af life teknir þegar er þeir gerþuz olyðnir Danakonongi lagðe þa Haraldr Gormsſon Noreg við ſitt ríki oc ſcattgilldi oc þotti oꜱ þó Haraldr konongr Gormsſon vera miɴi fyrir sér eɴ uppſala konongar því at Styrbiorn frændi váʀ kúgaðe hann oc gerþiz Haraldr hans maðr Eɴ Eiricr hiɴ Sigrſæli faðir miɴ ſteig þo yfir hǫfoð Styrbirni þa er þeir reyndo sín a milli Eɴ er Oláfr tryggvaſon com i Noreg oc callaðiz konongr þa letom vér honom þat eigi lyða forum vit Sveiɴ danakonongr oc tócom hann af lífi Nu hefi ec eignaz Noreg oc eigi með miɴa ríki en þu mattir nu heyra oc eigi veʀ at comiz eɴ ec hefi ſott með oʀosto oc ſigrat þaɴ konong er aðr reð fyrir Máttu ætla vitr maðr at þat mun fiaʀi fara at ec láta lſt þat ríki fyrir þeim enom digra manne oc er þat undarlict er hann man eigi þat er hann com nꜹðoligaz út or leginom þa er vér hofðum hann iɴibyrgt hyɢ ec at honom væri þa aɴat i hug ef hann qvæmiz með fiorvi i brot eɴ þat at hallda optaʀ deilo við oꜱ Svíana Nu ſkaltu Hialti hafa optaʀ i muɴi þessa røðo fyrir mér Hjalta þótti ovænt a horfaz at konongr myndi vilia til lyða ſætta umleitanar hann hætti þa oc toc aðra røðo Nockoro ſiþaʀ þa er Hjalti var a tali við Jngigerði konongs dóttor ſagðe hann henne alla rþo þeira konongs hon qvað sér ſlicra ſvara ván af konongi Hjalti bað hana nockor orð tilleɢia við konong oc qvað þat hellzt tia mundo hon qvað konong ekki mundo alyða hvat ſem hon mælti eɴ vm má ec rða ſegir hon ef þu vill Hjalti qvaz þess þꜹck kuɴa Ingigerþr konongs dóttir var a tali við fꜹðor sinn eiɴ hvern dag eɴ er hon faɴ at konongi var ſcaplétt þa mælti hon Hveria ætlan hefir þu á um deilo ykra Oláfs digra margir menn køra nu þat vandræðe kallaz ſumir hafa látit fe ſumir frændr fyrir norðmǫnnom oc engom yðrum manne qvæmt i Noreg at ſva búno var þat mioc oſynio er cꜹlloðoð til rikis i Noregi er land þat fatøkt oc illt yfirfarar oc fólc otrygt vilia menn þar i landi hvern aɴan helldr at konongi eɴ þic Nu ef ec ſcyllda raða myndir þu lata vera at kalla til Noregs eɴ briotaz helldr i ꜹſtrveg til rikis þess er átt hǫfðo hinir fyʀi Sviakonongar oc nu fyrir ſcꜹmmo lagðe undir ſic Styrbiǫrn frændi váʀ eɴ láta Oláf digra hafa frændleifð ſina oc gera ſætt við hann konongr ſegir reiðoliga þat er þitt ráð Jngigerðr at ec láta af ríki i Noregi eɴ gipta þic Olafi digra Nei ſegir hann aɴat ſkal fyʀ helldr mun hitt at i vetr a upſala þingi ſkal ec gera bert fyrir ǫllom at almenningr ſkal uti at liðe aðr eɴ íſa taki af vǫtnum ſkal ec fara i Noreg oc eyða þat land oddi oc eɢio oc breɴa alt oc gialda þeim ſva utrúleic sinn varð konongr þa svá oðr at honom mátti engo orði ſvara gecc hon þa i brot Hiallti helt vǫrð á oc gecc þegar at fiɴa hana ſpyrr hann þa hvert ǫrendi hennar varþ til konongsens hon ſegir at svá fór ſem hon vænti at engvm orðvm mátti við konongiɴ coma oc hann heitaðiz i mót oc bað hon Hjalta aldri geta þessa máls fyrir konongi Jngigerðr oc Hjalti þa er þꜹ tǫloðo rddo optliga um Oláf digra ſagðe haɴ henne opt frá honom oc hans háttom oc lofaðe ſem hann kuɴe oc var þat ſaɴaz frá at ſegia hon lét sér þat væl ſciliaz oc eɴ eitt ſiɴ er þꜹ tǫloðo þa mælti Hjalti hvárt ſkal ec konongs dóttir mæla þat fyrir þér i orlofi er mér bẏr i ſcapi mæl þu ſegir hon ſva at ec heyra eín þa mælti Hjalti hvernug myndir þu ſvara er Oláfr Noregs ſendi menn til þin með þeim ǫrendom at biðia þín hon roðnaðe oc ſvarar obrátt oc ſtilliliga ekki hefi ec hugfeſt ſvǫr fyrir mér vm þat því at ec ætla at æc mani eigi þurfa til at taka þeira ſvara Eɴ ef Oláfr er svá at gøʀ um alla luti ſem þu ſegir fra honom þa myndi ec eigi kuɴa ſcia miɴ maɴ a aɴan veg ef eigi er þat at þér manit helldr hóli gillt hafa i marga ſtaði Hjalti ſegir at engan lut hefir hann betr látið um konongiɴ eɴ var þꜹ rddo þetta ſín i milli mioc Jngigerþr bað Hjalta varaz at mæla þetta fyrir ꜹðrom mǫnnom fyrir þa ſǫc at konongriɴ mun verþa þér reiðr ef hann verþr þeꜱa víꜱ Hjalti ſegir þetta ſcáldonom Gizori oc Ottari þeir qváþo þat vera et meſta happarað ef framgengt mætti verþa Ottaʀ var máldiarfr maðr oc hofþingia kæʀ var hann bratt at þesso máli við konongs dóttor oc taldi upp fyrir henni ſlict ſem Hiallti um maɴkoſte konongſens rddo þꜹ Hjalti opt ꜹll ſaman vm þetta mál oc er þꜹ tǫloðo jafnan oc Hjalti var ſaɴfroðr at orðiɴ vm ørendis loc sín þa ſeɴdi hann bt ena gꜹzco menn er honom hofðo þaɴug fylgt let þa fara aptr til Jarls með bræfum þeim er Jngigerþr konongs oc þꜹ Hjalti ſendo Jarli oc Jngibiorgo Hjalti let oc coma veðr a þꜹ vm rǫðor þær er hann hafði uphafit við Jngigerði oc ſva vm ſvǫr hennar comu ſendimenn til Jarls nokoro fyrir jol Þa er Oláfr konongr hafði ſent þa Bjǫrn ꜹſtr a Gꜹtland þa ſendi hann aðra menn til uplanda með þeim rendom at boða veizlor fyrir sér oc ætlaðe hann fara þaɴ yfir uplꜹnd því at þat hafþi verit ſiþr hiɴa fyʀa kononga at fara at veizlom hiɴ iija hvern vetr yfir uplꜹnd hóf haɴ ferðina um hſtið or Borg for konongr fyrſt a vingulmǫrc hann háttaðe ſva ferðiɴi at hann toc veizlor upi i nánd markbygðinne oc ſtefndi til sín ǫllom bygðar mǫnnom oc þeim ǫllom vendiligaz er fyrſt bygðo megin heroþom hann ranſakaði at um criſtnihalld manna oc þar er honom þótti abóta vant keɴdi hann þeim rétta ſiðo oc lagði ſva micit við ef nokkorir væri þeir er eigi villdi afláta heiðniɴi at ſuma rac hann brot or landi ſuma let hann hamla at hꜹndom eða fotum eða ſtinga ꜹgo ut ſuma lét hann hengia eða hꜹɢva eɴ engi lét hann ohegndan þaɴ er eigi villdi Guði þiona for hann ſva um alt þat fylki jafnt hegndi hann ríka oc oríka hann fecc þeim keɴimenn oc ſetti þa ſva þyct i heraðum ſem hann ſa at bezt bar með þessum hætti for hann um þetta fylki hann hafþi ccc vígra manna þa er hann for upp a rꜹmaríki honom faɴz þat brátt i at criſtni haldit var því miɴa er hann ſoti meiʀ a landit up hann hellt þo eno ſama fram oc ſneri ǫllom lyð a rétta trú oc veítti ſtórar refſingar þeim eigi villdo lyða hans orðum Oc er þat ſpurþi konongr ſa er þar reð fyrir Rꜹmaríki þa þóti honom geraz micit vandmæli því at hvern dag comu til hans margir menn er ſlíct kørðo fyrir honom ſumir ríkir ſumir oríkir konongriɴ toc þat ráð at hann for up Heiðmǫrc a fund Rreks konongs því at hann var þeira kononga vitraſtr er þar váro þa eɴ er konongar toco tal sín i milli þa com þat aſamt með þeim at ſenda orð Guðrøði konongi norðr i Dala oc svá a Haðaland til þess konongs er þar var oc biðia þa coma a Heiðmorc til fundar við þa Rrek þeir lǫgðuz eigi ferð undir hǫfoð oc hittuz þeir v konongar a Heiðmǫrc þar ſem heitir a Ringis akri Hringr var þar hinn vti konongr bróðir Rreks konongs þeir konongarnir ganga fyrſt einir ſaman a tal toc ſa fyrſt til orða er comiɴ var af rꜹmaríki oc ſegir fra ferð oláfs digra oc þeim ofriþi er hann gerþi bæði manna aftǫkum oc manna meizlum ſuma rak hann or landi oc tóc upp fe fyrir ǫllom þeim er nokkot mælto moti honom en for með her manns vm landit eɴ ekki með því fiolmenni er lǫg váro til hann ſegir oc at fyrir þeim ufriðe qvez hann hafa þangat flyit qvað oc marga aðra rikis menn hafa flyit óðol ſin af rꜹmaríki En þo at oꜱ ſe nu þetta vendræði næſt þa mun ſcamt til at þér manot fyrir ſlíco eiga at ſitia oc er fyrir því betra at vér raðim vm allir ſaman hvert rað up ſkal taka Oc er hann lꜹc sinni rǫðo þa viko konongar þar til ſvara ſem Rrekr var hann mælti Nu er fram comit þat er mic grunaðe at vera myndi þa er vér áttom ſtefno a Haðalandi oc þér vorot allir akafir at hefia hann upp yfir hǫfoð oꜱ at hann mundi verþa oꜱ harðr i horn at taka þegar er hann hefþi eiɴ ifir landi Nu ero ij coſtir fyrir hendi ſa aɴaʀ at vér farim a fund hans allir oc latim hann ſcera oc ſcapa alt vár i milli oc ætla ec oꜱ þaɴ beztaɴ af at taka eɴ ſa aɴarr at riſa nu i mót meþan hann hefir eigi viðara yfir landit farit Eɴ þott hann hafi ccc manna eða cccc þa er oꜱ þat ekki ofrefli liþs ef vér verðum a eino raðe allir Eɴ optaz ſigraz þeim veʀ er fleiri ero jamrikir helldr eɴ hinom er eiɴ er oddviti fyrir liþino oc er þat mitt rað helldr at hætta eigi til þess at etia hamingio við Oláf Haraldsſon Eɴ eptir þat talaðe hveʀ þeira kononga ſlíct ſyndiz lꜹttv ſumir en ſumir fẏſto oc varð engi orſcurðr raðiɴ tǫldo a hváro ſyna aɴmarka þa toc til orða Guðrøðr dala konongr oc mælti svá Undarlict þicki mér er þér vefit svá mioc vm þetta mal oc erot þér gagnræddir við Oláf vér erom hér v konongar oc er vaʀ verr ættboriɴ helldr eɴ Oláfr nu veittum vér honom ſtyrc til at beriaz við Svein Jarl oc hefir hann með várom afla eignaz land þetta eɴ ef hann vill nu fyrir muna hveriom várom ens lítla rikis er vér hofom aðr haft oc veíta oꜱ pyɴdingar oc kugan þa kaɴ ec þat frá mér at ſegia at ec vil føraz undan þrælkan konongs oc kalla ec þaɴ yðarn ekki `at´ manna vera er ðraz i þvi at vér takim hann af lifdꜹgum ef hann ferr i hendr oꜱ up hingat a Heiðmǫrc fyrir því at þat er yðr at ſegia at aldrigi ſtriukum vér frialſt hǫfoð meþan Oláfr er a lífi Eɴ eptir eɢian þessa ſnua þeir allir at því raðe þa mælti Rrekr svá litz mér vm raða ſem vér manim þurfa ramlict at gera ſamband várt at engi ſciopliz í einarðiɴi við aɴan Nú ætlit þér at þa Oláfr kømr hingat a Heiðmrc at veita honom atgꜹngo at aqveþine ſtefno þa vil ec eigi þaɴ trúnað undir yðr eiga at þér ſét þa ſumir norðr i dǫlum en ſumir ut a Heiðmǫrc vil ec ef þetta rað ſkal ſtaðfeſta með oꜱ at vér ſém aſamt dag oc nott þar til er þetta rað verþr framgengt þeſſo jatto konongar oc fara þa allir ſamt þeir lata bua veizlo fyrir sér ut a Ringis akri oc drecka þar hverfing eɴ gera nioſn fraf ſer ut a Rꜹmaríki Láta þegar aðra nioſnar menn ut fara er aðrir ſnua aptr svá þeir vito dag oc nótt hvat títt er um ferðir Oláfs eða vm fiolmenne hans Oláfr konongr fór at veizlum utan um Rꜹmaríki oc alt með því licom hǽtti ſem fyʀ var ſagt Eɴ er veizlor enduz eigi fyrir fiolmennis ſacir þa let hann þar bøndr til leɢia at ꜹka veizlornar er honom þotti nꜹðſyn til bera at dveliaz en ſumſtaðar dvalþiz hann ſcemr en ætlat var oc varþ ferð hans ſciótari eɴ aqveðit var up til vatzins Eɴ er konongar hofþo ſtaðfeſt sín i milli þa ſenda þeir orð oc ſtefna til ſin lendom mǫnnom oc ríkom bndum or ǫllom þeim fylkiom Eɴ er þeir coma þar þa eigo konongar ſtefno við þa eina ſaman oc gera firir þeim bert þetta rað oc qveþa a ſtefnodag nær ſia ætlan ſkal framqvæmd verþa a þat qveþa þeir at hveʀ þeira kononga ſcylde hafa ccc manna ſenda þeir þa aptr lenda menn til þeꜱ at þeir ſcyldo liþe ſamna oc coma til mótz við kononga þar ſem aqveþit var Sia raðagerþ lícaðe fleſtum mǫnnom væl en þo var ſem mælt er at hveʀ a vin með uvinom A þeire ſtefno var Ketill af Ringoneſi Eɴ er hann com heim vm qvelldit þa mataðiz hann at náttverðe en þa klæddiz hann oc huſcarlar hans oc fór ofan til vátz oc toc karfaɴ er Ketill atti er Oláfr konongr hafði gefit honom Setto fram ſcipit var þar i nꜹſtino allr reiðiɴ taca þa oc ſcipaz til ara oc róa ut eptir vatne Ketill hafþe xl manna alla væl vapnaða þeir como um dagiɴ ſnemma ut til vatzenda fór þa ketill með xx menn eɴ lét aðra xx eptir at gæta ſcips Oláfr konongr var þa a eiðe a ofanverþo rꜹmaríki Ketill com þar þa er konongr gecc fra óttoſꜹng fagnaðe hann katli væl ketill ſegir at hann vill tala við konong ſciott þeir ganga a tal í ſaman þa ſegir Ketill kononge hver rað konongarnir hafa með hꜹndom oc alla tilætlan þa er hann var víꜱ orðiɴ eɴ er konongr varþ þess vaʀ þa callar hann menn til sín ſendir ſuma i bygðina bað þa ſtefna til sín reiðſciotum ſuma ſendi hann til vatzens at taka roðrarſcip þꜹ er þeir fengi í moti sér enn hann gecc þa til kirkio oc let ſyngia sér meſſo Gecc ſiþan þegar til borða Eɴ þa er hann hafði mataz bioz hann ſem ſcyndiligaz oc for up til vatzens comu þar ſcip i moti honom ſteig[o] hann þa ſialfr a karfaɴ oc með honom menn ſva margir ſem karfiɴ tóc við eɴ hveʀ aɴarra toc sér þar ſcip ſem hellzt fecc oc vm qveldit er aleið leto þeir fra landi logn var veðrs þeir rero ut eptir vatneno konongreɴ hafþe þa neʀ cccc manna fyʀ eɴ dagaðe com hann up til Ringis akrs urðo varðmenn eigi varir við eɴ liþit com upp til biarens þeir Ketill viſſo gerva i hveriom herbergiom konongarnir ſváfo let konongr taka ꜹll herbergi oc gæta at engi maðr qvæmiz i brot biþo ſva lyſingar konongarnir hǫfþo eigi liþs coſt til varnar oc váro þeir allir hꜹndom tecnir oc leiddir fyrir konong Rrekr konongr var maðr forvitri oc harðraðr þótti Oláfi konongi hann utruligr þott hann gerþi nokkora ſætt við hann hann let blinda Rrek baðvm ꜹgom oc hafþe hann með sér eɴ hann lét ſcera tungo or Guðrðe Dalakonongi eɴ Hring oc aðra ij lét hann ſveria sér eiða oc fara i brot or Noregi oc coma alldri aptr eɴ lenda menn eða bøndr þa er ſaɴir voro at þessom ſvicrðom rac hann ſuma or landi ſumir váro meiddir af ſumom toc hann ſættir fra þesso ſegir Ottarr Svarti Lytande hefir lioto landz raþꜹndom branda vmſtillíngar allar ifla follz vm golldit hafa lézto heimſca jofra her-ſcorðandi forðom muɴdangs lꜹn þa er meinom mætr gramr við þic ſætto Brꜹt hafit bꜹðvar þreytir branda rioðr or landi meiʀ faɴz þiɴ eɴ þeira þrecr dꜹglinga recna ſtꜹck ſem þioð um þeckir þér hveʀ konongr ferri heptuð ér en eptir orðreyr þeꜱ er ſat norðaſt Nu ræðr þu fyrir þeire þic remmir guð miclo folld er forðum helldo v bragningar gagni breið ero ꜹſtr til eiða ǽttlꜹnd und þér gꜹndlar eingr ſat ellda þreyngvir aðr at ſlico laðe Oláfr konongr lagðe þa undir ſic þat ríki er þeꜱir v konongar hꜹfðo átt toc þa gislar af lendum mǫnnom oc bøndum hann toc veizlo giǫld norþan or dǫlum oc viða um Heiðmǫrc oc ſneri þa ut aptr a Rꜹmaríki oc þa veſtr a Haðaland þaɴ vetr aɴdaðiz Sigurðr ſyr magr hans þa ſneri Oláfr konongr a Ringaríki oc gerþi Aſta móðir hans veizlo micla i móti honom bar þa eiɴ konongs nafn i Noregi Sva er ſagt at Oláfr konongr var a veizloɴi með Aſto móðor sinni at hon leiddi fram bǫrn sín oc ſyɴðe honom konongriɴ ſetti a kne sér Guthorm bróðor sinn eɴ a aɴat kné Halfdan bróðor sinn konongriɴ ſa á ſveinana þa ygldiz hann oc leít reiðoliga til þeira þá glupnaðo ſveinarnir þa bar Aſta til hans hiɴ ẏngſta ſon sinn er Haraldr hét þa var hann iij vetr konongriɴ ygldiz a hann enn hann ſa up i mot honom þa toc konongr i hár ſveininom oc kipti ſveiɴiɴ toc up i kampiɴ kononginom oc hnycti þa mælti konongriɴ hefniſamr mantu ſiþaʀ frændi Aɴan dag reikaði konongr uti vm biɴ oc Aſta móðir hans með honom þa gengo þꜹ at tiorn nockoʀi þar váro þa ſveinarnir ſynir Aſto oc léko sér Guthormr oc Halfdan þar váro gervir bǫir ſtórir oc kornlꜹðor ſtórar nꜹt morg oc ſꜹðir þat var leikr þeira ſcamt þaþan fra viðr tiornena hia leirvik nokkori var Haraldr oc hafðe þar treſpáno oc fluto þar við landit margir konongriɴ ſpurði hann hvat þat ſcyldi hann qvað þat vera herſcip ſin þa hló konongr at oc mælti vera kaɴ frændi at þar komi at þu raðir fyrir ſcipom þa callaði konongr þangat Halfdan oc Guthorm þa ſpurþi hann Guthorm hvat villdir þu fleſt eiga frændi Akra ſegir hann konongr mælti hverſo viða akra mundir þu eiga vilia hann ſvarar þat vilda ec at neſit væri ſáit hvert ſumar er utgengr i vatnit enn þar ſtoðo x bǫir konongriɴ ſvarar micit korn mætti þar aſtanda þa ſpurði hann Halfdan hvat hann vildi fleſt eíga kẏr ſegir hann konongr ſpurþi hverſo margar vildir þu kyr eiga Halfdan ſegir þa er þær gengi til vatz ſcyldo þær ſtanda ſem þycſt vmhverfis vatnit konongriɴ ſvarar bu ſtór vilit þit eiga þat er líct feðr ykrom þa ſpyʀ konongr Harald hvat villdir fleſt eiga hann ſvarar huſcarla ſegir konongr mælti hve marga viltu þa eiga þat vilda ec at þeir ǽti at eino mali kẏr Halfdanar bróðor mins konongr hló at oc mælti til Áſto hér munto konong upføða móðir eigi er þa getit fleire orða þeira J ſviðioðo var þat forn meþan heiðne var þar at hǫfoð blót ſcylde vera at upſǫlum at góe ſcylde þa blóta til friðar oc ſigrs konongi ſinom oc ſkylldo menn þangat ſǫkia vm allt Svíavelldi ſcylldi þar þa oc vera þing allra Svía þar var oc þa markaðr oc cꜹpſtefna oc ſtoð víko Eɴ er criſtni var i Sviþioð þa hellzt þar þo lꜹgþing oc markaðr eɴ oc hafþr kyɴdilmeſſo hefir þat halldiz alla ſtund ſiþan oc er nu hafðr hafðr eigi meiri eɴ þria daga er þar þing Svía oc ſǫkia þeir þar til vm alt land Sviaveldi liɢr i morgum lutum Eiɴ lutr er veſtra gꜹtland oc vermaland oc markir oc þat er þar liɢr til oc er þat ſva micit ríki at undir þeim byskupi er þar er yfir ero xi hundroð kirkna Aɴarr lutr landz er eyſtra Gꜹtland þar er aɴarr byskup þar fylgir nu Gotland oc Eyland oc er þat altſaman miclo meira byskups veldi J Sviþioð ſialfri er eiɴ lutr landz er heitir ſuðr manna land þat er eiɴ byskupdomr þa heitir veſtmanna land eða fiadryndaland þat er eiɴ byskupdomr þa heitir tiundaland hiɴ þriði lútr Sviþioðar þa heitir hiɴ fiorði áttandaland þa er hiɴ vti ſiáland oc þat er þar liɢr til et eyſtra með hafino Tiundaland er bazt oc gꜹfgaſt bygt i Sviþioð þangat lytr til alt rikit þar er konongs ſtóll oc þar er erkibyskups ſtóll oc þar er viðkendr upſala ꜹðr ſva calla Sviar eign Sviakonongs calla upſala ꜹð i hverre þeire deild landzins er ſitt lꜹgþing oc vm marga luti yfir hveriom lǫgom er lǫgmaðr oc rǫðr hann meſto við bǫndr því at þat ſkulo lǫg vera er hann ræðr up at qveþa Eɴ ef konongr eða byskupar fara yfir landit oc eigo þing við bǫndr þa ſvarar lǫgmaðr af hendi bonda eɴ þeir fylgia honom allir svá at varla þora ofreflis menn at coma a alþingi þeira ef eigi lofa bndr oc logmaðr Eɴ þar alt er login ſcilr a þa ſkulo ǫll hallaz til motz við upſala lǫg oc aðrir logmenn allir ſkulo vera undir menn þess logmanns er a tiundalandi er Þa var a tiundalandi ſa lǫgmaðr er þorgnẏr hét faðir hans er nefndr þorgnẏr þorgnẏsſon þeir langfeðgar hǫfþo verit lǫgmenn a tiundalandi um margra kononga æfi þorgnẏr var þa gamall hann hafði um ſic micla hírð hann var callaðr vitraſtr maðr i Sviaveldi hann var frændi Rognvalds Jarls oc foſtrfaðir hans Nu er þar til máls at taka er þeir menn comu til Rognvalds Jarls er Jngigerþr konongs dóttir oc þꜹ hofþo ſent ꜹſtan báro þeir fram sín orendi fyrir Rǫgnvald Jarl oc Jngibjǫrgo kono hans oc ſegja þat at konongs dóttir hefþi opt rǫtt fyrir Sviakonongi um ſættir milli þeira Oláfs konongs digra oc hon var hiɴ meſti vinr Oláfs konongs eɴ oc henne þotti engi vón um ſættirnar at svá búno Jarl ſegir Birni hvat hann hafþe ꜹſtan ſpurt enn Bjǫrn ſegir eɴ et ſama at hann myndi ei fyʀ aptr hverfa eɴ hann hitti Sviakonong oc ſegir at Jarl hefir honom því heitið at hann ſkal fylgia honom a fund Svía konongs Nu liþr fram vetrinom oc þegar a bac jolom byr Jarl ferð sína oc hefir lx manna þar var i for Bjǫrn ſtallari oc hans foronꜹtar for Jarl ꜹſtr allt i Sviþioð Eɴ er hann ſótti upp i landit þa ſendi hann menn ſina fram fyrir til upſala oc ſendi orð Jngigerði konongs dóttor at hon ſcyldi fara ut a ullarakr a móti honom þar atti hon bu ſtór Eɴ er konongsdóttor comu orð Jarls þa lagþiz hon eigi ferðina undir hǫfoð oc bioz hon með marga menn Hiallti reðz til farar með henni eɴ aðr hann føri i brot gecc hann fyrir Oláf konong oc mælti Sittu allra kononga heilaſtr oc er þat ſatt at ſegia at ec hefi hvergi þess comit er ec hafa ſlíca tígn ſet ſem með þér ſkal ec þat orð bera hvar ſem ec kem ſiþan vil ec þeꜱ biðia yðr konongr at þu sér vinr miɴ konongr ſvarar Hvi lætr þu svá brtfusliga hvert ſkaltu fara Hjalti ſvarar ec ſkal riða út a ullarakr með Jngigerði dóttor þiɴi konongr mælti farðu þaf væl vitr maðr ertu oc ſidugr oc kant væl at vera með tígnom mǫnnom gecc þa Hialti i brot Jngigerðr konongs dóttir reið til bús ut a ullarakr lét þar búa veizlo micla i mót Jarli þa com Jarl þar oc var honom væl fagnat dvalþiz hann þar nokorar nætr tǫloðo þꜹ konongsdóttir mart oc fleſt um þa Svía konong oc Noregs konong Segir hon Jarli at henne þickir ovænt horfa vm ſættirnar þa mælti Jarl hvernug er þér gefit frændkona um þat ef Oláfr Noregs konongr biðr þín Syniz oꜱ þat ſem hellzt mane til ſætta einhlítt ef mægðir þær mætti tacaz milli þeira kononga eɴ ec vil ecki ganga með þvi mále ef ec veit at þat er þvert fra þinom vilia hon ſegir faðir miɴ mun ſia coſt fyrir mér eɴ aɴarra miɴa frenda ertu ſa er ec vil hellzt minrað undir eiga þꜹ er mér þickir miclo mále ſcipta Eða hve raðlict ſyniz þér þetta Jarl fyſti hana mioc oc talde marga luti up til frama um Olaf konong þa er ſtórvægligir váro ſagðe henne iɴilega frá þeim atburðvm er þa hǫfþo fyrir ſkemſto gerz er Oláfr konongr hafþi handtekna gert v kononga a einom morni oc tekit þa alla af ríki eɴ lagt þeira eignir oc ríki við ſitt veldi Mart rǫddo þꜹ um þetta mal oc urðo a allar rðor ſatt sín i milli for Jarl i brot er hann var at því buiɴ Hialti for með honom Rogvaldr Jarl com eiɴ dag at qveldi til bús þorgnys lǫgmanns þar var bør micill oc ſtórcoſtligr váro þar margir menn úti þeir fǫgnoðo vel Jarli oc toco við heſtom þeira oc reiða Jarl gecc iɴ i ſtofona var iɴe fiolmenne micit þar ſat í ǫnndugi maðr gamall engi maɴ hǫfþo þeir Biorn ſet jafnmikiɴ Sceɢit var svá ſítt at lá i kniam honom oc breiddiz um alla bringona hann var væɴ maðr oc gǫfugligr Jarl gecc fyrir hann oc heilſaðe honom þorgnẏr fagnaði honom væl oc bað hann ganga til ſætis þess er hann var vanr at ſitia Jarl ſettiz ꜹðrom megin gegnt þorgny þeir dvolþuz þar nokorar nætr aðr Jarl bar up ǫrendi sín bað hann at þeir þorgnyr ſcyldo ganga i malſtofo þeir Biorn fǫronꜹtar gengo þaɴug með Jarli þa toc Jarl til máls oc ſegir fra þvi at Oláfr Noregs konongr hafþi ſeɴda menn sína ꜹſtr þanug til friðgerþar talaðe oc um þat langt hvert vandræðe veſtrgꜹtom var at því er ofriðr var þaðan til Noregs hann ſegir oc fra því at Oláfr Noregs konongr hafðe þangat ſenda menn oc þar váro þa ſendi menn konongs oc hann hafði þeim því heitit at fylgia þeim a fund Sviakonongs oc hann ſegir at Sviakonongr toc þesso máli ſva þungliga at hann lét engum manni lyða ſcyldo at ganga með þesso máli Nu er ſva foſtri ſegir Jarl at ec verþ eigi einhlí-tr at þesso máli hefi ec nu ſótt a þiɴ fund oc vætti ec þar heilla raða oc trꜹſtz þins Eɴ er Jarl hætti ſino máli þa þagði þorgnyr vm hrið eɴ er hann toc til mals mælti hann Undarliga ſkiptit þér til girniz at taca tignarnafn eɴ kuɴit yðr engi forráð eða fyrirhyɢio þegar er þér comit i nokorn vaɴda Hvi ſcyldir þu ei hyɢia fyrir þvi aðr þu hétir þeiri ferð at þu hefir ekki ríki til þess at mæla i mót Oláfi konongi þicki mér þat eigi ovirþiligra at vera i boanda tǫlo oc vera friáls orða ſiɴa at mæla ſlíct er hann vill þótt konongr ſe hiá Nu man ec coma til upſala þings oc veita þér þat liþ at þu mælir ohræddr fyrir konongi ſlíct er þér líkar Jarl þackaði hom vel þessi heít oc dvalþiz hann með Þorgny oc reið með honom til upſala þings var þar allmicit fiolmenne þar Hiɴ fyrſta dag er þing var ſett ſat Oláfr konongr a ſtóli oc þar hirð hans umhverfis Eɴ aɴan veg a þingit ſáto þeir a einom ſtóli Rognvaldr Jarl oc þorgnẏr oc ſat þar fyrir þeim hirð Jarls oc huscarlaſveit þorgnys eɴ a bac ſtólinom ſtoð bøndamúgriɴ oc alt vmhverfis i hring Sumir foro a hæþir oc hꜹga at heyra þaðan til eɴ er tǫluð váro ǫrendi konongs þꜹ ſem ſiþr var til at mæla a þingum oc er því var lokit þa ſtoð upp Bjǫrn ſtallari hia ſtóli Jarls oc mælti hátt Oláfr konongr ſendi mic hingat þeꜱ ǫrendis at hann vill bioða Sviakonongi ſætt oc þat ſem at forno fari hefir verit milli hann mælti hátt ſva at Sviakonongr heyrði gerva En fyrſt er Oláfr konongr heyrði nefndan Oláf konong þa hugði hann at ſa myndi reka nokkot ǫrendi eɴ er hann heyrði rtt vm ſætt landaſcipti milli Svíþioðar þa ſkildi hann af hveriom rifiom ríſa myndi þa lióp hann upp oc kallaði hátt at ſa maðr ſcyldi þegia þa ſtoð Jarl up oc mælti hann ſagði frá orðſeɴding Oláfs digra oc ſǽttar boðum við Oláf Svíakonong oc frá því at veſtrgtar ſendo Oláfi konongi ǫll orð til at ſætt ſcyldi gera við Noregs konong taldi hann up hvert vandræði veſtrgꜹtum var at því at misſa þeira luta allra af eɴ i aɴan ſtað at ſitia fyrir alꜹpom þeira oc hernaðe ef Noregs konongr ſamnaði her ſaman oc heriaðe á þá Jarl ſegir oc at Oláfr Noregs konongr hafþe menn þangat ſent þeira ǫrenda at hann vill biðia Jngigerðar dóttor hans Eɴ er Iarl hætti at tala þa ſtoð upp Sviakonongr hann ſvarar þungliga um ſættina eɴ veitti atǫlor þungar oc um dyrfð þá er hann hafðe gert grið oc frið við hiɴ digra maɴ oc lagt við hann vinátto talde hann ſaɴan at landraðum við ſic qvað þat macligt at Rǫgnvaldr væri rekiɴ or rikino oc ſegir at allt ſlíct hlꜹt hann af áeɢian Jngibiargar kono ſiɴar oc qvað þat verit hafa oſniallaſta rað er hann ſcylldi fengit hafa at girndom ſlícrar kono hann talaði langt oc hart oc ſneri þa eɴ tǫloɴi a hendr Oláfi digra eɴ er haɴ ſettiz niðr þa var fyrſt liótt Þa ſtoð up þorgnyr eɴ er hann ſtoð up þa ſtóðu up allir bǫndr þeir er aðr hǫfþo ſetið oc þuſto at allir þeir er í oðrum ſtoðum hofþo verit oc villdo lyða til hvat þorgnyr mælti var þa fyrſt gnyr micill af fiolmenne oc vápnum Eɴ er hlioð fecz þa mælti þorgnyr Aɴan veg er nu ſcaplyndi Svia kononga eɴ fyʀ hefir verit þorgnyr fꜹðorfaðir minn munþi Eirik upſala konong Emundarſon oc ſagðe þat fra honom at meþan hann var a léttaſta alldri at hann hafþi hvert ſumar leiðangr úti oc for til ymisſa landa oc lagðir undir ſic fiɴland oc kiriale Eiſtland oc cúrland oc víða um ꜹſtrlꜹnd oc mun eɴ ſiá þǽr jarðborgir oc ꜹɴor ſtorvirki þꜹ er hann gerþi oc var hann ekki ſva micillátr at eigi lyddi hann mǫnnom ef ſcyllt átto við hann at røða þorgnyr faðir miɴ var með Birni konongi langa æfi var honom hans ſiþr kuɴigr ſtóð um æfi Biarnar hans ríki með ſtyrc miclom eɴ engom þurð var hann dǫll ſinum vinom Ec ma muna Eiric konong iɴ Sigrſæla oc var ec með honom i morgum herfǫrum joc hann ríki Svia eɴ varði harðfengliga var oꜱ gott við hann raðum at coma Eɴ konongr þessi er nu er lætr engi maɴ þora at mæla við ſik nema þat eino er haɴ vill vera láta oc hefir hann þar vit alt kapp eɴ lætr ſcattlꜹnd sín undan sér ganga af elianleyſi oc þrecleyſi hann girniz þess at halda noregs veldi undir ſic er engi Sviakonongr hefir þat fyʀ agirnz oc gorir þat morgum maɴe oró Nu er þat vili váʀ boandaɴa at þu gorir ſætt við Oláf digra Noregs konong oc giptir honom dóttor þina Jngigerþi eɴ ef þu villt viɴa undir þic ríki þꜹ i ꜹſtrvegi er frændr þinir oc forellri hafa þar átt þa viliom vér allir fylgia þér þar til með því at þu vilt eigi hafa þat er vér mælum þa manom vér veita þér atgongo oc drepa þic oc þola þér eigi ofrið oc olꜹg hafa ſva gert hinir fyʀi forellrar várir þeir ſteypto v konongom i eina kelldo a Mulaþingi er aðr hǫfðo upfyllz ofmetnaðar ſem þu við oꜱ ſeg nu ſciótt hvern coſt þu vilt uptaca þa gerþi lyðriɴ þegar vapna brac oc gnẏ mikiɴ konongriɴ ſtendr þa up oc mælti ſegir at allt vill hann vera láta ſem bndr vilia ſegir at ſva hafa gert allir Svia konongar at latið bøndr raða með sér ǫllo því er þeir vildo ſtaðnaðe þa kuʀ boaɴdaɴa Eɴ þa tǫloðo hofþingiar konongr oc Jarl oc þorgnyr oc gera þa frið oc ſátt af hendi Svia konongs eptir því ſem Noregskonongr hefir aþr orð til ſend var á því þingi þat raþit at Jngigerþr dóttir ſcylldi vera gipt Oláfi konongi Haraldsſyni ſelldi konongr Jarli i hendr feſtar hennar oc fecc honom i hendr allt ſitt umboð um þaɴ raðahag oc ſcilþuz þar a þingino at ſva locnom malum Eɴ er Jarl for heim þa hittuz þꜹ Jngigerðr konongs dóttir oc toloðo sín um þetta mal hon ſendi Oláfi konongi ſlþor af pelli oc gullſꜹmaðar mioc oc ſilkiræmor for Jarl aptr í Gꜹtland oc Biorn með honom Biorn dvalþiz þar litla ſtund oc for hann þa aptr i með foroneyti síno oc er hann hitti Oláf konong oc ſegir honom ørendis loc þ ſem váro þa þackaði konongr honom vel ferðina oc ſegir ſem var at Bjǫrn hafþi gæfo til borit at coma fram ørendino i ofriðe þessom Oláfr konongr fór er váraði ut til ſævar oc lét bua ſcip sín oc ſtefndi til sín liþi oc for um várit allt ut eptir vikiɴe til liðandis neꜱ oc allt for hann norðr a Hꜹrðaland ſendi þa leɴdum mǫnnom oc nefndi alla ríkosto menn or heraþum oc bió þa ferð ſem vegligaz er hann fór i mót feſtarkono sinni veizla ſu ſcyldi vera vm hꜹſtið ꜹſtr við elfi við landa mǫri Oláfr konongr hafðe með sér Rørek konong blinda eɴ er hann var gróiɴ ſára ſiɴa þa fecc Oláfr ij menn til þionuſto við oc lét hann ſitia i háſæti hia sér oc hellt hann at drycc oc at clæðom engvm veʀ eɴ hann hafþi aðr haldit ſic ſialfr Rørekr var fámalogr oc ſvaraði ſtirt þa er menn ortu orða þat var ſiðvenia hans at hann lét ſcóſvein sinn leiða ſic uti um daga oc fra ꜹðrom mǫnnom þa barði hann knapaɴ eɴ er hann liop fra honom þa ſegir hann Oláfi konongi at ſa ſveiɴ vildi honom ekki þiona þa ſcipti Oláfr konongr við hann þionosto mǫnnom oc for alt ſem aðr at engi þionostu maðr hellzt við með Rreki konongi þa fecc Oláfr konongr til fylgðar oc til gæzlo við Rǿrek þaɴ maɴ er Sveiɴ hét oc var hann frændi Rreks konongs oc hafði verit hans maðr aðr Rǿrekr helt tecnom hætti um ſtirðlæti oc ſva um einfarar ſinar Eɴ er þeir Sveiɴ váro í ſaman ſtaddir þa var Rǫrekr kátr oc málrtiɴ hann miɴtiz þa a marga luti þa er fyʀ hǫfðo verit oc þat er um hans daga hafðe atboriz þa er hann var konongr oc miɴtiz á æfi ſina ena fyʀi oc ſva a þat hveʀ því hafðe brugðit hans ríki oc hans ſælo eɴ gert hann at olmoſo manni eɴ hitt þicki mér þo allra þyngſt ſegir hann er þu eða aðrir frændr minir þeir er maɴvænir hofþo verit ſkulo nu verþa ſva miclir atlerar at engrar ſvivirðingar ſkulo hefna þeirar er a ætt vaʀi er gór því licar harmtolor hafþe hann opt upi Sveiɴ ſvarar oc ſegir at þeir ætti við ofreflis menn micla at ſcipta eɴ þeir atto þa lítla coſti Rǿrekr mælti til hvers ſkulom vér lengi lifa við ſkꜹm oc meizlor nema svá til at ec mætta blindr ſigraz a þeim er mic ſigraþe ſofanda Sva heilir drepum Oláf digra hann ottaz nu ekki at sér ec ſkal raðit til ſetia oc eigi villda ec hendrnar til ſpara ef ec mǽtta þær [til] nyta eɴ þat ma ec eigi fyrir ſakir blindleics oc ſkaltu fyrir því bera vápn a hann eɴ þegar er Oláfr er drepiɴ þa veit ec þat af forſpá at rikit hverfr undir ovini hans Nu kaɴ vera at ec yrða konongr þa ſkaltu vera Jarl miɴ Sva comu fortǫlor hans at Sveiɴ jataðe at fylgia þesso oraðe Sva var ætlat raðit at þa er konongr bioz at ganga til aptanſꜹngs Stoð Sveiɴ uti Svǫlunum oc hafþi brugðit ſax undir yfirhofniɴe Eɴ er konongr gecc ut or ſtofoɴe þa bar hann ſciotara at eɴ Svein varði oc ſa hann i andlit kononginom þa blicnaði hann oc varð fꜹlr ſem nár oc felluz honom hendr konongr faɴ a honom ræzlo oc mælti hvat er nu viltu ſvicia mic Sveinn kaſtaði yfirhofniɴe fra sér oc ſaxino oc fell til fota konongi oc mælti alt a Guðs valde oc yðro konongr konongr bað menn sína taka Svein oc var hann i járn ſettr þa lét konongr føra ſæti Rǿreks a aɴan pall eɴ hann gaf grið Sveini oc for hann af landi i brot konongr fecc þa Rǿreki aɴat herbergi at ſofa i eɴ þat er hann ſvaf ſialfr i Svaf i því herbergi mart hirðmanna hann fecc til ij hirðmenn at fylgia Rǿreki dag oc nótt þeir menn hofþo lengi verit með Oláfi konongi oc hafþi hann þa reynt at trúleic við ſic ekki er þess getit at þeir væri ættſtorir menn Rǿrekr konongr gerþi ymiſt at hann þagði marga daga svá at engi maðr fecc orð af honom eɴ ſtundum var hann ſva kátr oc glaðr at þeim þótti at því er hann mælti eɴ ſtundum mælti hann mart oc illt eino Sva var oc at ſtundum drack hann hvern af ſtocki oc gerþi alla oføra er Oláfr konongr fecc honom vel ſcotſilfr Opt gerþi hann þat þa er hann til herbergis aðr hann lagðiz til ſvefns at hann lét taka iɴ mioð nockorar oc gaf at drecka ǫllom herbergismǫnnom af því varð hann þockaſæll Maþr er nefndr fiþr lítli uplendzcr maðr eɴ hann oc allra manna fóthvataſtr ſva at engi heſtr toc hann a rás hann kuɴi manna bezt við ſcið oc boga hann hafþi lengi verit þionosto maðr Rǿreks konongs oc farit opt orenda hans þeira er trúnaðar þurpti við hann kuɴi vega um ǫll uplꜹnd hann var oc malkuɴigr þar ǫllo ſtórmenne Eɴ er Rǿrekr konongr var tekiɴ i fára gøzlo þa ſlóz fiɴr i for þeira oc for hann optaz i ſveit með knꜹpum oc þionuſto mǫnnom eɴ hvert ſiɴ er hann mátti com hann til þionosto við Rǿrek konong oc opt i tal oc vildi konongr ſcꜹmmum ſamfaſt mæla við hann oc vildi ekki gruna láta tal þeira Eɴ er aleið várit oc þeir ſótto ut i vikina þa hvarf fiðr i brot fra liþino nockora daga þa com hann eɴ aptr oc dvalþiz um hriþ ſva for opt fram oc var at því engi gꜹmr gefiɴ því at margir váro umreɴingar með liþino Oláfr konongr com til Tunsbergs fyrir paſca oc dvalþiz þar mioc lengi vm várit þar com þa til bǫarens mart cꜹpſcipa bæþi Saxar oc danir oc ꜹſtan or vík oc norþan or landi var þar allmicit fiolmeɴi þa var ár micit oc dryckior miclar þat barſc at a eino qveldi at Rǿrekr konongr var comiɴ til herbergis oc helldr ſíðla oc hafði mioc druckit oc var þa allkátr þa com þar fiɴr lítli með miaðarbytto oc var þat graſaðr mioðr oc hiɴ ſterkaſti þa lét konongriɴ gefa at drecka ǫllum þeim er iɴi váro alt til þeꜱ er hveʀ ſofnaðe i ſino rumi fiɴr var þa i brot gengiɴ liós braɴ i herbergino þa vacti hann up menn þa er vanir váro at fylgia honom oc ſegir at hann vill ganga til garðz þeir hofþo ſcriðlios með sér eɴ níðamyrkr var uti micit ſalerni var i garþinom oc ſtoð a ſtǫfum eɴ rið up at ganga til dyraɴa eɴ er þeir Rǿrekr ſáto i garðinom þa heyrðo þeir at maðr mælti hǫɢ þu fiaɴdaɴ þa heyrðo þeir breſt oc dett ſem nokkot felli Rǿrekr konongr mælti fulldruccit muno þeir hafa er þar eiguz við farit til ſciótt oc ſcilit þa þeir bioɢuz ſcyndiliga oc hliópo út eɴ er þeir comu a riþit þa var ſa hǫɢviɴ fyʀ er ſiþaʀ gecc oc drepnir þo baðir þar váro comnir menn Rǿreks konongs Sigurðr hít er verit hafþi merkis maðr hans oc þeir xí ſaman þar var þa fiɴr lítli þeir drogo líkiɴ up milli húsaɴa eɴ tóko konongiɴ oc hofðo með sér liópu þá a ſcutu er þeir átto or rero i brot Sigvatr ſcald ſvaf i herbergi Oláfs konongs hann ſtóð up vm nóttina oc ſcóſveinn hans með honom oc gengo út til ens micla ſalernis eɴ er þeir ſcyldo aptr ganga oc ofan fyrir riþit þa ſcriðnaðe Sigvatr oc fell a kne oc ſtack niðr hǫndonum oc var þar vátt undir hann mælti þat hyɢ ec at nu i qveld mani konongriɴ hafa morgum kárfafótiɴ oc ló at eɴ er þeir comu i herbergit þar ſem braɴ þa ſpurþi ſcóſveiɴiɴ hefir þu ſceint þic eða hvi ertu i blóþe eino allr hann ſvarar ekki em ec ſceíndr eɴ þo mun þetta tiðendum gegna hann vacti þa Þorð folaſon merkis oc gengo þeir ut oc hǫfþo með sér ſcriðliós oc fuɴdo bratt boþit líkiɴ oc báro a keɴzl þeir ſa oc at þar lá tréſtobbi micill oc ſcyli hǫɢ micil oc ſpurþiz þat ſiþan at þat hafþi gert verit til olikinda at teygia þa út er drepnir váro þeir Sigvatr mælto sín i milli at nꜹðſyn væri til at konongr viſſi þessi tiþendi ſem braðazt þeir ſendo ſveiniɴ þegar til herbergis þess er Rǫrekr konongr hafþi verit þar ſvafo menn allir eɴ konongr var i brotto hann vacði þa menn er þar váro iɴi oc ſegir tiþendin ſtoðo menn up oc fóro þegar þaɴog i garðiɴ ſem líkiɴ váro eɴ þo at nꜹðſyn þætti til at konongr viꜱi ſem fyrſt þeꜱi tiþendi þa þorði engi at vekia hann þa mælti Sigvatr til Þorðar hvárt viltu heldr laxmaðr vekia konongiɴ eða ſegia honom tiþendin Þorðr ſvarar fyrir engan mun þori ec at vekia hann eɴ ſegia man ec honom tiþendiɴ þa mælti Sigvatr micit er eɴ eptir nætriɴar oc kaɴ vera aðr Rǿrekr hafi fengit sér þat fylſcni at hann verþi ſiþan ꜹðfuɴdiɴ eɴ þeir mano eɴ ſcamt brot comnir því at líkin váro vorm ſkal oꜱ aldrigi henda ſu ſcꜹm at vér látim eigi vita þeꜱi ſvic Gack þu þorðr up i herbergit oc bið min þar þa gecc Sigvatr til kirkio oc vacti kluckaraɴ oc bað haɴ hringia fyrir ſal hirð manna konongs oc nefndi mennina þa er vegnir váro kluckariɴ gerir ſem hann bað eɴ við ringingina vacnaði konongr oc ſettiz up hann ſpurði hvárt þa væri óttoſꜹngs mál Þorðr ſvarar veʀi efni ero í tiþindi micil ero orðin Rǿrekr konongr er a brot horfiɴ eɴ drepnir hirðmenn yðrir í þa ſpurþi konongr eptir atburðum þeim er þar hǫfþo orðit Þorðr ſegir honom ſlíct er hann viſſi þa ſtoð konongr up oc lét bláſa til hirðſtefno eɴ er liþit com ſaman þa nefndi konongr menn til at fara alla vega fra bǫnum at leita Rǿreks a ſæ oc landi Þorir langi toc ſcuto oc for með xxx manna oc er lyſti ſa þeir ſcutor í lítlar fara fyrir þeim eɴ er þeir ſáz rero hvarir ſem meſt mátto þar var Rǿrekr konongr oc hafþi xxx manna eɴ er ſaman dro með þeim þa ſnero þeir Rǿrekr at landi oc liopo þar upp a land allir nema konongr ſettiz up i lyptingina hann mælti bað þa væl fara oc heila hittaz því næſt rero þeir þrandr at landi þa ſcꜹt fiɴr lítli ǫro oc com ſu a Þrand miðian oc feck hann bana Eɴ þeir Sigurðr liopo allir i ſcogiɴ eɴ menn Þrandar toco líc hans oc svá Rǿrek konong oc flutto ut til Tunsbergs Oláfr konongr toc þa við haldi Rǿreks konongs hann lét þa vandliga gæ-ta hans oc Rǿrekr konongr var þa hiɴ kátaſti oc faɴ engi maðr a honom at eigi likaðe honom ſem beſt Þat barſc at upſtigningardag at Oláfr konongr gecc til hámeſſo þa gecc byskop með proceſſio um kirkio oc leiddi konongiɴ eɴ er þeir komo aptr i kirkio þa leiddi byskop konong til ſætis síns fyrir norðan i kornum eɴ þar ſat et næſta Rǿrekr konongr ſem hann var vanr hann hafði yfirhofnina fyrir anndliti sér Eɴ er Oláfr konongr hafði niðrſetz þa tóc Rǿrekr konongr a ꜹxl honom heɴdiɴi oc þrẏſti hann mælti þa pellzklæði hefir þu nu frændi ſegir hann Oláfr konongr ſvarar nu er hátið micil halldin i miɴing þess er iesus ſté til himna af jorðo Rǿrekr konongr ſvarar ekki ſcil ec af svá at mér hugfeſtiz þat er þér ſegit frá criſti þicki mér þat mart heldr utrúlict er þér ſegit eɴ þo hafa morg domi ordit i forneſcio eɴ er mesſan var uphafin þa ſtoð Oláfr konongr up oc helt up hꜹndonom ifir hǫfoð sér oc lꜹt alltaris oc bar yfirhofnina aptr af herðum honom Rørekr konongr ſpratt þa up ſciótt oc hart hann lagði þa til Oláfs konongs ſaxknífi þeim er rytningr er callaðr lagit com i yfirhofnina við herþarnar er hann hafþi lotit undan ſcáruz mioc klæðiɴ eɴ konongr varþ ekki ſáʀ eɴ er Oláfr konongr faɴ þetta tilrði þa liop hann fram við a gólfit Rǿrekr konongr lagði til hans aɴat ſiɴi ſaxino oc miſti hans oc mælti flẏr þu nu Oláfr digri fyrir mér blindum konongr bað ſina menn taka hann oc leiða hann ut or kirkio oc svá var gert eptir þessa atburði eɢioðo menn Oláf konong at lata drepa oc er þat ſegja þeir en meſta gæfo rn yðr konongr at hafa hann með yðr oc honom hverigar ohæfor er hann tekr til eɴ hann liɢr vm þat nótt oc dag at veita yðr líflát eɴ þegar er þér ſendit hann a brot fra yðr þa ſiám vér eigi maɴ til þess at svá fái gætt hans at ǫrvænt ſé at hann comiz i brot eɴ ef hann verþr lꜱ þa man hann þegar upi hafa oc gera mart illt konongr ſvarar Rétt er þat mælt at margr hefir dꜹþa tekit fyrir miɴi tilgerþir eɴ Rǿrekr eɴ trꜹðr em ec at tyna þeim ſigri er ec feck a uplendinga konongom er ec toc þa v a einom morni oc náða ec ſva ǫllo ríki þeira at ec þurpta einſkis þeira banamaðr verþa því at þeir váro allir frændr minir eɴ þo fæ ec nu varla ſét hvárt Rǿrekr mun fa mic nꜹðgaðan til eða eigi at ec láta drepa hann Rǿrekr hafði fyrir þa ſǫc tekit heɴdiɴi a ǫxl Oláfi konongi at hann vildi vita hvárt hann var i brynio Maþr er nefndr þórariɴ Nefjolfsſon hann var iſlenzcr maðr hann var kyniaðr norþan or ekki var hann ættſtoʀ oc allra manna vitraſtr oc orðſpacaſtr hann var diarfmæltr við tigna menn hann var farmaðr micill oc var lꜹngum utanlendis þórariɴ var manna liotaſtr oc bar þat meſt fra hverſo illa hann var limaðr hann hafði hendr miclar oc liótar eɴ føtrnir váro þo miclo liótari þórariɴ var ſtaddr i Tunsbergi er þessi tiþinde urðo er aðr var fraſagt hann var málkuɴigr Oláfi konongi þórariɴ bio þa kꜹpſcip er hann atti oc ætlaði til Jſlandz um ſumarit Olafr konongr hafði þórarin i boði síno nockora daga oc talaði við hann ſvaf þórariɴ i konongs herbergi þat var eiɴ morgin ſnimma at konongriɴ vacþi eɴ aðrir menn ſváfo i herbergino þa var ſol fariɴ lítt þat oc lioſt mioc iɴi konongr at þórarinn hafþi rétt fot undan klæþom hann ſa á fotiɴ um hrið þa vocnoðo menn i herbergino konongr mælti til þórarins vacat hefi ec um hrið oc hefi ec ſét þa ſẏn er mér þickir mikils vm vert eɴ þat er manns ſa er ec hyɢ at engi ſkal hér i cꜹpſtaðinom liotari vera oc bað aðra menn hyɢja at hvárt ſva ſyndiz eɴ allir er ſá þa ſǫɴoðo at ſva væri þórarinn faɴ hvar til mælt var oc ſvarar fátt er ſva eiɴa luta at ǫrvænt ſe at hitti aɴan ſlícan oc er þat licligaz at hér ſe eɴ svá konongr mælti helldr vil ec því at fulltingia at eigi mani faz jamliótr fótr oc ſva þott ec ſkylda veðia um þa mælti þórariɴ buiɴ em ec at veðia um þat við yðr at ec mun fiɴa i cꜹpſtaðinom liótara fót konongr ſegir þa ſkal ſá okkaʀ kioſa bǫn er ſaɴara hefir ſva ſkal vera ſegir þórarinn hann bra þa undan klæðonum ǫðrum fætinom oc var ſa engum mun fegri oc þar var af in minſta táin þa mælti þórarinn ſe hér nu konongr aɴan fót oc er ſia því liótari at hér er af ein táin oc á ec veðfeit konongr ſegir er hiɴ fotriɴ því ofegri at þar ero v tr ferligar a þeim eɴ hér ero iiijar oc a ec at kioſa bøn at þér Þórarinn ſegir dyrt er drottins orð eða hveria bn villtu af mér þiɢia hann ſegir þa at þu flytir Rrek til Grønlandz oc førir hann Leifi Eiriksſyni þórarinn ſvarar eigi hefi ec comit til Grønlandz konongr ſegir farmaðr ſlícr ſem þu ert þa er þér nu mál at fara til Grnlandz ef þu hefir eigi fyʀ comit þórarinn ſvarar fá um þetta mál fyrſt Eɴ er konongr hellt fram þessaʀi málaleítan þa veikz þórarinn eigi með ǫllu af hendi oc mælti svá heyra ſkal ec yðr konongr bǫn þa er ec hafða hugat at biðia ef mér bæriz veðfeit eɴ þat er at ec villdi biþia yðr hirðviſtar eɴ ef þér veitið mér þat þa verð ec ſcylldare til at leɢiaz eigi undir hǫfoð þat er þér vilit qvatt hafa konongr jataðe þesso oc gerþiz þórarinn hirðmaðr hans þa bió þórarinn ſcip ſitt oc er hann var buiɴ þa toc hann við Rǿreki konongi eɴ er þeir ſcilduz Oláfr konongr oc þórarinn þa mælti þórarinn Nu beʀ svá til konongr ſem eigi er ǫrvænt oc opt kaɴ verþa at vér comum eigi fram grǫnlandz ferðiɴe beʀ oꜱ at íslandi eða ꜹðrom londvm hvernug ſkal ec ſciliaz við konong þeɴa þeꜱ at yðr megi lika konongr ſegir ef þu cømz til iſlandz þa ſkaltu ſelia hann i hendr Guðmundi Eyiolfsſyni eða Scapta lǫgſǫgo manne eða ꜹðrom hofþingiom þeim er taca vilia við vinátto miɴi oc jarteinom eɴ ef þic berr at ǫðrom lꜹndum þeim er hér ero næʀ þa haga þu ſva til at þu vitir víſt at Rǿrekr comi aldri ſiþan til Noregs eɴ gør þat því at eino ef þu sér engi ǫɴor fong á Eɴ er þórarinn var buiɴ oc byr gaf þa ſiglde hann allt fyrir utan eyiar oc norðr fra liðandis neſi ſtefndi hann i haf út honom byriaðe ekki ſciótt eɴ hann varaþiz þat meſt at coma við landit hann ſigldi fyrir ſuɴan Jſland oc hafþi vita af oc svá veſtr um landit i Grønlandzhaf þa feck hann rétto ſtóra oc valc micil eɴ er aleið ſumarit toc hann iſland i breiðafirði þorgils Araſon com þa fyrſt til þeira virþingamanna þórarinn ſegir honom orðſeɴding oc vinatto mál oc jartegnir Oláfs konongs er fylgðo viðrtoku Rǿreks konongs þorgils varð við oc bꜹð til sín Rǿreki konongi oc var hann með þorgilsi Araſyni vm vetriɴ hann undi þar eigi oc beiddi at þorgils léti fylgia honom til Guðmundar oc ſegir at hann þóttiz þat ſpurt hafa at með Guðmundi var rſn meſt a iſlandi oc væri hann honom til handa ſendr þorgils gerþi ſem hann beiddi feck menn til oc lét fylgia honom til handa Guðmundi a mꜹðrovǫllo toc Guðmundr vel við Rǿreki fyrir ſakir konongs orðſeɴdingar oc var hann með Guðmundi vetr aɴan þa undi hann þar eigi lengr þa feck Guðmundr honom viſt á lítlom b er heitir a kalfſciɴi oc var þar fátt hióna þar var Rǿrekr iɴ iija vetr oc ſegir hann ſva at ſiþan er hann lét af konongdomi at hann hefþi þar verit svá at honom hafþe beſt þótt því at þar var hann af ǫllom meſt metiɴ Eptir um ſumarit feck Rǿrekr ſótt þa er hann leidde til bana ſva er ſagt at ſa eiɴ konongr hvilir á islandi þórarinn Nefiolfsſon hafþiz ſiþan lengi i fǫrum eɴ var ſtundom með Oláfi konongi Þat ſumar er Þorarinn fór með Rǿrek til Jſlandz þa for Hiallti Sceɢiaſon oc til Jſlandz oc leiddi Oláfr konongr hann i brot með vingiofum er þeir ſcilduz þat ſumar for Eyvindr úrarhorn i veſtr viking oc com um hꜹſtið til Jſlandz til konofogor irakonongs þeir hittuz um hꜹſtit i Ulfrecsfirði íra konongr oc Einaʀ Jarl or Orkneyiom oc varþ þar oʀosta mikil hafþi Konofogor konongr lið miclo meira oc feck ſigr eɴ Einaʀ Jarl flyði einſcipa oc com ſva um hꜹſtit aptr til Orkneyia at hann hafþi látið fleſt alt liþ oc herfang alt þat er þeir hǫfþo fengit oc undi Jarl ſtórilla ferð sinni oc keɴdi oſigr ſiɴ norð mǫnnom þeim er verit hofþo i oʀosto með irakonongi Nu er þar til mals at taka er aþr var frahorfit at Oláfr konongr hiɴ digri for bruðferð oc at ſǫkia feſtarkono ſina Jngigerþi dóttor Oláfs Sviakonongs konongr hafþi liþ micit oc svá mioc at honom fylgði allt ſtórmenni þat er hann matti ná oc hveʀ rikis manna hafþi með sér valit liþ bæþi at ættum oc þat er gerviligaz var liþ þat var buit með hinom beztum fǫngum bæþi at ſcipum oc vápnom oc klæðum þeir helldo liþi síno ꜹſtr til kononga hello eɴ er þeir comu þar þa ſpurðo þeir ekki til Sviakonongs váro þar oc engir menn comnir af hans hendi Oláfr konongr dvalþiz við kononga hello lengi um ſumarit oc leiddi mioc at ſpurningom hvat menn kyɴi at ſegia til um ferðir Svia konongs eða raða ætlan eɴ engi kuɴi honom þar viſt af at ſegia þa gerþi hann menn ſina up i Gꜹtland til Rǫgnvalds Jarls oc lét hann ſpyria eptir ef hann visſi hvat til bar er Sviakonongr com eigi til ſtefno ſem mælt var Jarl ſegir at hann viꜱi þat eigi eɴ ef ec verþ þeꜱ vaʀ ſegir hann þa mun ec þegar ſenda menn mina til Oláfs konongs oc láta hann vita hvert efni i er ef þessi dvǫl er fyrir nokkors ſacir aɴars eɴ af fiolſcyldom þeim er opt kaɴ til bera at ferðir Sviakonongs dveliaz meiʀ eɴ hann ætlar Oláfr Sviakonongr Eiricsſon atti fyrſt friðlo er Eðla hét dottir Jarls af vindlandi hon hafþi fyrir þat verit hertekiɴ oc colloð konongs ambǫt bǫrn þeira váro Emundr Azſtrið Hólmfrið eɴ gáto þꜹ ſon oc var fæddr jacobs vǫko dag eɴ er ſcíra ſcyldi ſveiniɴ þa lét byskup hann heita Jacob þat nafn lícaðe Svium illa oc cǫlloðo at alldrigi hefþi Svia konongr Iacob heitið Ǫll váro bǫrn Oláfs konongs frið ſynom oc vel viti borin Drotningin var ríklunduð oc ekki vel til ſtiúpbarna sinna konongr ſendi Emund ſon ſiɴ til vindlandz oc fddiz hann þar up með moþorfrændvm sínom oc helt hann ekki criſtni langa hriþ Azſtriðr konongsdóttir fǫddiz up i veſtra Gꜹtlandi at gǫfugs manns er Egill hét hon var qviɴa friþuz oc bezt orðum farin glaðmælt oc lítillát mild af fe Eɴ er hon var fulltiða at aldri var hon optliga með feðor sínom oc þockaðiz hveriom manni vel Oláfr konongr var ríklundaðr oc oþyðr i máli honom lícaði ſtor illa þat er landzherr hafþi gert þys at honom a upſala þingi oc heitið honom afarcoſtum oc keɴdi þat meſt Rognvaldi Jarli engi tilbunað let hann hafa um bruðferþina ſva ſem mælt hafþi verit vm vetriɴ at hann ſcyldi gipta Jngigerði oc fara þa um ſumarit til landamøris Eɴ er aleið gerþiz morgum mǫnnom forvitni a hveria ætlan konongr mundi hafa eþa hvert hann mundi halda ſáttmali við Noregs konong eða myndi haɴ riúfa ſáttina oc svá friþiɴ margir váro um þetta hugſiúkir eɴ engi var ſva diarfr at Þorði konong at ſpyria máls um þetta eɴ margir kørðo þetta fyrir Jngigerði konongs dóttor oc baðo hana til at verþa viſa hvernog konongr myndi vilia hon ſvarar ofus em ec til rþo við konong at tala vm ſcipti þeira Oláfs digra því at þar er hvárgi aɴars vin hefir hann mér þa eina ſiɴi illa ſvarat er ec flutta mál Oláfs digra Jngigerði konongs dóttor feck þetta mál ahyɢio micillar var hon hugſiuc oc ukat oc gerþiz henni forvitni mikil hvat konongr myndi til taka grunaði hana þat meiʀ at hann myndi eigi orð ſin efna við Noregs konong því at þat faɴz a at i hvert ſiɴi varð hann reiðr er Oláfr digri var konongr callaðr Þat var eiɴ dag ſnimma at konongr reið ut með hꜹka ſína oc huɴda oc með honom menn hans eɴ er þeir fleygðo hꜹkonom þa drap konongs hꜹkr i eino reɴzli ij oʀa oc hundarnir liopo undir oc tóko hvern fugliɴ er a jǫrð com konongr leypti eptir oc toc ſialfr veiði ſina oc hælldiz mioc ſegir ſva langt mun yðr fleſtum til aðr þér veiþit ſva þeir ſꜹɴuðo þat oc ſegja at þeir ætlaðo at engi konongr myndi svá micla gæfo til bera um veiði sína reið þa konongr heim oc allir þeir var hann þa allglaðr Jngigerðr konongs dóttir gecc ut or herbergino eɴ er hon ſá at konongr reið i garðiɴ ſneriz hon þaɴug oc heilſaðe honom hann fagnaðe henne hlæiande oc bar þegar fram fǫglana oc ſegir fra veiði sinni oc mælti Hvar veiztu þaɴ konong er svá micla veiði hafi fengit a svá lítilli ſtundo Hon ſvarar goð morginveiðr er þetta heʀa er þér hafið veitt v oʀa eɴ meira er þat er Oláfr Noregs konongr toc a einom morni v kononga oc eignaðiz alt ríki þeira oc er hann heyrði þetta þa liop hann af heſtinom oc ſneriz viðr oc mælti vittu þat Jngigerðr at svá micla áſt ſem þu hefir lagt við þaɴ hiɴ digra maɴ þa ſkaltu þess aldrigi nióta oc hvárki yckar aɴars ſkal ec þic gipta nokkorum þeim hofþingia er mér ſe eigandi vinátta við eɴ ec ma aldrigi vera vinr þess manns er ríki mitt hefir tekit at herfangi oc gert mér ſcaða margan i ranom oc maɴdrapom Scilþo þꜹ svá sína rðo oc geck leið hvart þeira Jngigerðr konongs dóttir var nu vís orðin ens ſaɴa um ætlan Oláfs konongs oc gerþi þegar menn ofan i veſtra Gꜹtland til Rognvalds Jarls oc let ſegia honom hvat þa var titt með Sviakonongi oc brugðit var ǫllo ſattmáli við Noregs konong oc bað Jarl við varaz oc aðra veſtrgꜹta at þeim mundi þa oſẏɴ friðr af Noregs Eɴ er Jarl ſpurþi þessi tiþindi ſendir hann boð um alt ſitt ríki oc bað þa við varaz ef Noregs menn villdi heria a þa Jarl gerþi oc ſendi menn til Oláfs konongs digra oc let ſegia honom þꜹ orð er hann hafþi ſpurt oc svá þat at hann vill hallda ſætt oc vinátto við Oláf konong oc beiddi þess með at konongr ſcylldi eigi heria a ríki hans eɴ er þessi orðſending com til Oláfs konongs varð hann reiðr mioc oc hugſiúcr oc var þat nokkora daga at engi maðr fecc orð af honom Eptir þat atti húsþing við lið ſitt þa ſtoð fyrſt upp Biorn ſtallari hóf þar fyrſt mál ſitt er hann hafþi farit aðr um vetrin ꜹſtr til friþgerþar oc ſegir hverſo Rognvaldr Jarl hafþi honom væl fagnat hann ſegir oc hverſo þverliga oc þungliga Svia konongr hafþi tekit i fyrſto þeim málom eɴ ſu ſætt er gør var ſegir hann var meiʀ af ſtyrc fiolmennis [eɴ]oc ríki þorgnẏs oc liþveizlo Rǫgnvalds Jarls eɴ af goðvilia Svia konongs oc þickiumz vér fyrir þa ſǫc vita at konongr mun því valda er ſættiɴi er brugðit eɴ þat mun ekki Jarli at keɴa hann reyndum vér ſaɴan vin Oláfs konongs Nu vill konongr vita af hǫfþingiom oc af ꜹðrom liþsmǫnnom hveʀ rað hann ſkal uptaka hvárt hann ſkal ganga up Gꜹtland oc heria með þat liþ ſem nu hofum vér eða ſyniz yðr aɴat rað up at at taca hann talaði bæþi langt oc ſnialt Eptir þat tǫloðo rikis menn margir oc com þat mioc i eiɴ ſtað niðr at lyctum at allir lꜹtto hernaðar oc mælto svá þott vér hafim liþ micit þa er hér ſaman ſafnat ríkmenne oc gǫfugmenne eɴ til herfara ero eigi veʀ fallnir ungir menn þeir er gott þickir at afla sér oc metnaðar er þat oc háttr rikis manna ef þeir ſkulo fara i bardaga eða oʀosto at þeir hafa með marga menn til forgꜹngo oc hlífþar sér eɴ eigi beriaz opt verʀ þeir menn er litið eiga fé heldr eɴ þeir er ꜹðgir ero uppføddir oc af fortꜹlum þeira var þat rað konongs at riúfa leiðangriɴ oc gaf þa hverjom leyfi heim at fara oc lyſti því at ſumar ſcyldi hann leiðangr úti hafa af ǫllo landi oc halda þa til mótz við Sviakonong oc hefna þeira lꜹsmælis þat lícaðe ǫllom væl for þa Oláfr konongr norðr i vikina oc ſettiz um hꜹſtit i borg oc lét þangat draga ǫll fǫng þꜹ er hann þurpti til vetrvſtar oc ſat þar fiolmennt vm vetriɴ Meɴ mælto all miſjafnt til Rǫgnvalds Jarls toldv ſumir at hann væri ſaɴr vinr Oláfs konongs eɴ ſumum þotti ecki trúlict oc qváðo hann raða mundi því við Svíakonong at hann helldi orð sín oc ſáttmál þeira Oláfs konongs digra Sigvatr ſcáld var vinr micill Rǫgnvalds Jarls i orðum oc talaðe opt vm þat fyrir Oláfi konongi hann bꜹð konongi at fara a fund Rǫgnvalds Jarls oc nioſna hvers hann yrði vaʀ fra Svía konongi oc freiſta ef hann mætt nokkoʀi ſætt við coma konongi lícaði þat væl því at honom þótti gott fyrir trúnaðar mǫnnom ſinom at tala optliga um Jngigerði konongs dóttor Ǫndorðan vetr for Sigvatr ſcáld oc þeir iij ſaman or borg oc ꜹſtr um markir oc svá til Gꜹtlandz Eɴ aþr þeir ſcilduz Oláfr konongr oc Sigvatr þa qvað hann víso Nu ſittu heill eɴ hallar hér fiɴuz meiʀ þiɴar at unz ec køm vitia Oláfr mála ſcáld biþr hins at haldi hialm drífo viðr lífi eɴdiz leyfð oc landi lẏc ec víſo nu þvíſa Nu ero mælt eɴ mala meíʀ kuɴum ſcil fleiri orð þꜹ er oꜱ vm varða allz meſt konongr fleſtra Gvð láti þic gæta geðharðr konongr jarðar viſt hefi ec þaɴ því at þiɴar þu ert til vilia Siþan fara þeir ꜹſtr til eiða oc fengo ilt far yfir ána eikio karfa einn oc comuz nꜹðoliga yfir ána Sigvatr qvað Let ec til eiðſ því at oðumzc aptr hvarfs dregiɴ karfa vér ſtilltum ſva valltan vátr til gløps a báti taki hlægi ſcip hga herr eigi far verra lét ec til heims a hrúti hætt fórſc betr eɴ ec vǽtta Si[gvatr]ðan fóro þeir um eiða ſcóg Sigvatr qvað víso Vara fyrſt er ec raɴ raſtir reiþr vm ſcóg fra eiðom maðr vm veit at ec mætta meinum xí oc eina hycc a fót eɴ fleccum fell ſár a il hvara hvaſt gengum þo þingat þaɴ dag konongs mǫnnom Siþan fóro þeir um Gꜹtland oc comu at qveldi a þaɴ bǫ er hof heitir þar var byrgð húrð oc comuz þeir eigi iɴ hionin ſegia at þar var heilact Brꜹt hurfo þeir þaðan Sigvatr qvað Reð ec til hofs at hæfa hurþ var aptr eɴ ſpurþumz iɴ ſetta ec nef neɴiɴ niðrlútt fyrir utan orð gat æc feſt af fyrþum flꜹgð bað ec eɴ þꜹ ſǫgðo hnectumc heiðnir reckar heilact við þꜹ deila þa com hann at ǫðrom garði ſtoð þar husfreyia i dvrum bað hann ekki þar iɴ coma ſegir at þꜹ ætti álfa blót Sigvatr qvað Gakkatþu iɴ qvað ekkia armi drengr en lengra hræðumz ec við oþins erom heiðnir vér reiði rygr qvaz iɴi eiga oþeck ſu er mér hnecþi alfa blót ſem ulfi otvín or bǫ sínom Aɴat qveld com hann til iija boanda oc nefndiz hveʀ þeira ǫlvir oc raco hann allir ut Sigvatr qvað Nu hafa hnect þeir er hnakka heínfletz við mér ſetto þeigi bella þollar þrír ſamnafnar tíri þo ſiámz hitt at hlǫþir hafſciþs muni ſiþan ut hveʀ er ǫlvir heitir allz meſt reka geſti þa fóro þeir eɴ um qveldit oc hitto hiɴ fiorða boanda oc var ſa callaðr beztr þegn þeira Ut rac ſa hann Sigvatr qvað for ec at fiɴa báro fríþs vætta ec mér ſiþan briot þaɴ er bragnar léto blics villdaſtan miclo grefs leit við mér gætir gerſtr þa er illr hiɴ verſti lítt reiði ec þo lyþa lꜹſt ef ſia er hiɴ bazti Miſta ec fyrir ꜹſtan eiðaſcóg a leiðo áſto búss er ec æſta ucriſtiɴ hal viſtar rícs faɴca ec ſon ſaxa ſaþr var engr fyrir þaðra ut var ec eitt qvelld heitiɴ iɴi fiorum ſiɴom Eɴ er þeir comu til Rǫgnvalds Jarls þa ſegir Jarl at þeir hefþi haft erfiþa ferð Sigvatr qvað Átt hafa sér þeir er ſótto ſendi menn fyrir hendi ſygna grams með ſagnir ſiclinga fǫr micla ſpǫrþumz fæſt eɴ fyrþa fꜹng ero ſtór við gǫngor vǫrþr reð nitr því er norþan noregs þinig forum Driuggengiɴ var drengiom drengr magnar lof þengils ꜹſtr til jofra þryſtis eiða ſcógr a leiðo ſcyldit mér aþr milldan miɴ drottiɴ com ec fiɴa hluɴz af hilmis ruɴom hnect dyr beckiar Rognvaldr Jarl gaf Sigvati gullhring ein kona mælti at hann hafði gengit til nokkors með þꜹ hin ſvǫrto ꜹgo Sigvatr qvað Oꜱ hafa ꜹgun þessi iſleɴzk konan víſat brattan ſtíg at bꜹgi biortum langt hin ſvorto ſia hefir mioðnaɴan maɴe miɴ okuɴan þinom fótr a fornar brtir fulldrengila gengit Eɴ er Sigvatr com heim til Oláfs konongs oc hann gecc iɴ i hǫllina hann qvað oc ſa a veɢina Búa hilmis ſal hiálmum hirðmenn þeir er ſvan greɴa hér qveþ ec bens oc brynio beɢia coſt a veɢiom þvi a ungr konongr engi uɢlꜹſt er þat dyɢr húsbúnaðe at hroſa hꜹll er dyr með ǫllo ſiþan ſegir hann fra ferðum ſinum oc qvað visor þessar húgſtora bið ec heyra hress føʀ joforr þessar þolda ec vás hve visor verþung um før gerþat ſendr var ec up af ꜹndrom ꜹſtr ſvaf ec fátt a hꜹſti til Sviþióðar ſiþan ſvanvangs i fǫr langa Eɴ er hann talaði við konong qvað hann Let ec við yðr er itran Olafr hugat málum rétt er ríkan hittac Rognvald konongr haldit deilda ec mál ens milda málma vǫrðz i harða mǫrg ne ec heyrða heið manns tǫlor greiða Þic bað ſolar ſǫcqvir ſiɴ halda vel rínar hvern er hingat arnar húſcarl nefi jarla eɴ hverr er ꜹſtr vill ſiɴa jafnviſt er þat liſta þengill þiɴa drengia þar a halld und Rognvalldi Folc reð um ſic fylkir fleſt eɴ ec com veſtan ǽtt ſem aðr vm hvatti eirics ſvica þeira en því at jarla frænda eins því er toct af Sveini yðr qveþ ec jorð er náþut Ulfs broðor lið ſtoðuz Spacr lét ulfr meðal okkar Olafr tekit malum þétt fengum ſvǫr ſátta ſacar leɢit þit beɢia þér let þiofa ryrir þær ſem engar væri riptar reknar heiptir Rognvaldz gefit aldar Ǫndurþan vetr fór Sigvatr ſcáld oc þeir iij ſaman or borg oc ꜹstr vm markir oc ſva til Gꜹtlandz oc feck i þeiri ferð optliga illar viðrtekior a eino qveldi com hann til iij búanda oc ráko hann allir ut þa qvað Sigvatr ſcáld ꜹſtrfarar um ferð Sigvatr ſcáld com til Rǫgnvalds Jarls oc var þar i goðum fagnaði langa hrið þa ſpurði hann þat af ritſendingum Jngigerðar konongs dóttor at til Oláfs konongs Svia konongs hǫfþo comit ſendimenn Jarizleifs konongs ꜹſtan or Hólmgarði at biðia Jngigerðar dóttor Oláfs Svía konongs til handa Jarizleifi oc þat með at Oláfr konongr toc þesso allvænt þa com oc til hirðar Rǫgnvalds Jarls Azſtrið dóttir oláfs konongs var þar þa gǫʀ veizla micil Goriz Sigvatr bratt malkuɴigr konongs dóttor kaɴaðiz hon við hann oc kynferði hans því at Ottaʀ ſcald ſyſtor Sigvatz hann hafþi þar lengi i kørleicom með Oláfi Svíakonongi var þa mart talat Spurði Rǫgnvaldr Jarl hvárt Oláfr Noregs konongr mundi fá vilia Azſtriðar oc ef hann vill þat ſegir hann þa vetti ec þeꜱ at um þetta rað ſpyrim vér ekki Sviakonong eptir ſlict ſama mælti Aztrið konongs dóttir Eptir þat fóro þeir Sigvatr heim oc comu lítlu fyrir jol til Borgar a fund Oláfs konongs Brátt ſegir Sigvatr Oláfi konongi þꜹ tiþendi ſem hann hafþi ſpurt var konongr fyrſt allokátr er Sigvatr ſegir honom bonorð Jarizleifs konongs oc ſegir Oláfr konongr at honom var illz eins von at Sviakonongi nær ſem vér fám honom golldit með nockorum miɴingum Eɴ er fra leið ſpurþi konongr margra tiþinda ꜹſtan af Gꜹtlandi Sigvatr ſegir honom micit fra friðleic oc malſnild Azſtriðar konongs dóttor oc svá at þat mælto allir menn þar at hon væri at engum lut veʀ um ſic eɴ Ingigerðr ſystir hennar konongi fellz þat væl i eyro Sagði Sigvatr honom allar rðor þær er þꜹ Azſtriþ hǫfðo mælt ſin i millum oc fannz konongi mart um þetta oc mælti þat eigi mun Svia konongr þat hyɢia at ec muna þóra at fa dóttor hans fyrir utan hans vilia eɴ ekki var þetta mál borit fyrir fleiri menn Oláfr konongr oc Sigvatr ſcáld tǫloðo opt um þetta mál konongr ſpurþi Sigvat vandliga at hvat hann kaɴaði af um Rǫgnvald Jarl hveʀ vinr hann er vaʀ ſegir hann Sigvatr ſegir svá at Jarl væri hiɴ meſti vinr Oláfs konongs Sigvatr qvað þa faſt ſkaltu ríkr við rikan Rognvald konongr halda hann nótt þaɴ veit ec þinga keɴir þic beztan vin miclo a ꜹſtrvega eiga alt með grøno ſallti Eptir jolin fóro þeir Þorðr ſcota kollr ſyſtor ſonr Sigvats ſcálds oc aɴaʀ ſcóſveiɴ Sigvats leyniliga fra hirðiɴe þeir fóro ꜹſtr a Gꜹtland þeir hǫfþo farit aðr úm hꜹſtið ꜹſtr þangat með Sigvati Eɴ er þeir comu til hirðar Jarls þa báro þeir fram fyrir Jarl jartegnir þær er Oláfr konongr ſialfr hafþi ſent Jarli af trunaði þegar jamſciott byzc Jarl til ferðar oc með honom Aſtrið konongs dóttir oc hofþo nær c manna oc valið liþ bæþi af hirðiɴi oc af bonda ſo num oc vandaþan ſem meſt allan búnað bæðe vapn oc klæði oc heſta riðo ſiþan norþan til Noregs til Sarpsborgar comú þar at kyndilmesſo Oláfr konongr hafþi þar látið við buaz var þar allzconar dryckr er beztan mátti fa oc ǫll ǫɴor fꜹng váro þar en bezto hann hafþi þa oc til sín ſtefnt or herǫðum mǫrgo ſtórmenne Eɴ er Jarl com þar með síno liþi þa fagnaði konongr honom forkuɴar væl oc váro Jarli fengin herbergi ſtór oc goð oc búin ítarliga oc þar með þionostomenn oc þeir er fyrir ſa at engan lut ſcylldi ſcorta þaɴ er veizlo mætti pryða eɴ er ſu veizla hafþi ſtaðit nokora daga þa var konongr oc Jarl oc konongs dóttir a malſtefnu eɴ þat com up af tali þeira at ſu var raðagerþ at Rognvaldr Jarl faſtnaði Aztriðe dóttor Oláfs Sviakonongs Oláfi Noregs konongi með þeiri heimanfylgio ſem aðr hafþi ſcilit verit at Jngigerþr ſyſtir hennar ſcyldi hafa heiman haft konongr ſcyldi oc veita Azſtriði þvílika tilgiǫf ſem hann ſcyldi hafa veitt Jngigerði ſystor hennar var þa ſu veizla ꜹkin oc var þa druckit brullꜹp Oláfs konongs oc Azſtriðar drotningar með micilli vegſemþ Eptir þat for Rǫgnvaldr Jarl aptr til Gꜹtlandz oc at ſcilnaði veitti konongr Jarli goðar giafir oc ſtórar oc ſkilduz hinir kørſto vinir oc helldo því meþan þeir lifðo baðir Eptir vm varit comu til Sviþioðar ſendimenn Jarizleifs konongs ꜹſtan or Hólmgarði oc fóro at vitia mála þeira er Oláfr konongr hafði aðr um ſumarit heitið at gipta Jngigerði dóttor ſina Jarizleifi konongi Oláfr konongr rddi þetta mál við Jngigerði oc ſegir at þetta var hans vili at hon giptiz Jarizleifi konongi hon ſvarar ef ec ſkal giptaz Jarizleifi konongi þa vil ec ſegir hon i tilgiof mina aldeigio borg oc Jarlsríki þat er þar liɢr til Eɴ ſendi menn hinir gerzco jataðo þesso af hendi konongs síns þa mælti Jngigerðr ef ec ſkal fara ꜹſtr i Garðaríki þa vil ec oc kioſa maɴ or Svia veldi er mér þickir bazt tilfallin at fara með mér vil ec þat tilſcilia at hann hafi ꜹſtr þar eigi miɴi nafnbót eɴ hér oc i engan ſtað verra rétt eða minna eða eɴ hann hefir hér þesso jataðe konongr oc ſlíct et ſama ſendimenn Selldi konongr trú ſina oc svá ſendimenn til þeſſa máls þa ſpurþi konongr Jngigerði hveʀ ſa maðr er i er hon vill kióſa til fylgðar við ſic hon ſvarar Sa maðr er Rǫgnvaldr Jarl Ulfs ſon frændi miɴ konongr ſvarar aɴan veg hefi ec hugat at lꜹna Rǫgnvaldi Jarli drottin ſvikin þꜹ er hann for til Noregs með dottor mina oc ſeldi hana þar til frillo þeim enom digra maɴe oc þeim er hann viſsi varn uvin meſtan oc ſkal hann fyrir þa ſǫc þetta ſumar upi Jngigerðr bað fǫþor þa at hallda tru sína er hann hafþi ſellt henne oc kom svá af bøn hennar at konongr ſegir at Rǫgnvaldr ſcyldi fara i griðum a brot or Sviaveldi oc coma eigi i ꜹgſyn konongi oc eigi til Sviþioðar meþan Oláfr væri konongr Jngigerðr ſendi þa menn a fund Jarls oc let ſegia honom þessi tiþindi oc gerþi honom ſtefno lag hvar þꜹ ſkyldo hittaz Eɴ Jarl bioz þegar til ferðar oc reið up i eyſtra Gꜹtland oc feck sér þar ſcip oc hellt þa liþi síno til fundar við Jngigerði konongs dóttor foro þꜹ ǫll ſaman um ſumarit ꜹſtr i Garðaríki þa giptiz Jngigerðr Jarizleifi konongi váro þeira ſynir valldamaʀ Viſſivaldr Hollti hiɴ frøcni Jngigerðr drotning gaf Rǫgnvaldi Jarli Aldeigioborg oc þess Jarls ríki er þar fylgði var Rǫgnvaldr Jarl þar lengi oc var agætr maðr Sǫnir Rǫgnvalds Jarls oc Jngibiargar váro þeir Ulfr Jarl oc Eilifr Jarl Maðr er nefndr Emundr af ſcꜹrum hann var þar lǫgmaðr i Gꜹtlandi veſtra oc var manna vitraſtr oc orðſniallaſtr hann var ǽttſtóʀ oc frændmargr ſtórꜹðigr hann var callaðr undirhyɢiomaðr oc meðallagi hann var maðr rikaſtr i veſtra Gꜹtlandi þa er Jarl var a brot þat vár er Rǫgnvaldr Jarl fór af Gꜹtlandi þa atto gꜹtar þing sín i milli oc kærðo þeir meðal sín optliga hvat Svia konongr myndi til taka þeir ſpurðo þat at hann var þeim reiðr fyrir þat er þeir hǫfðo vingaz við Oláf Noregs konong helldr en haldit deilo við hann hann bar oc ſakir a þa menn er fylgt hǫfðo Azſtríði dóttor hans til Noregs mælto þat ſumir at þeir ſcyldo leíta sér trꜹſtz til Noregs konongs oc bióða honom sína þionosto Sumir lꜹtto þess oc ſogðo at veſtrgꜹtar hǫfþo eigi ſtyrc til þess at hallda deilo i móti Svíum eɴ noregs konongr verþr oꜱ fiaʀi ſegja þeir því at landzmegin hans er oꜱ fiaʀi oc er ſa til fyrſt at gera menn til Svia konongs oc freiſta at vér comiz i ſætt við hann eɴ ef þat fæz eigi þa er ſa coſtr at leita sér trꜹſtz til Noregs konongs baðo þa bndr Emund at fara þessa ſendifǫr enn hann qvað já við oc for með xxx manna oc com fram i eyſtra Gꜹtlandi váro þar margir frǫndr hans oc vinir feck hann þar goðar viðrtekior hann atti þar tal við ena vitruſto menn vm þetta vandmæli oc com þat allt aſamt með þeim oc þotti mǫnnom þat ſiðlꜹſa oc loglſa er konongr gerþi við þa fór þa Emundr upp i Sviþioð oc atti þar tal við marga rikismenn oc com þar alt i eiɴ ſtað niðr hann hellt þa fram ferð sinni til er hann com aptan dags til upſala tóko þeir sér þar gott herbergi oc váro um nóttina Eptir um dagiɴ gecc Emundr a konongs fund þa er konongr ſat a ſtefno oc fiolmennt vm hann Emundr geck fyrir hann oc hneig honom oc qvaddi hann konongr ſa i móti honom oc heilſaðe honom oc ſpurði hann at tiþendum Emundr ſvarar ſmá eín tiþendi ero með oꜱ gꜹtom Eɴ þat þickir oꜱ nynæmi er Atti hiɴ dlſci a vermalandi for i vetr up a markir með ſciþ sín oc boga hann cǫllum vér meſtan veiðimaɴ hann hafþi fengit a fialli svá micla grávǫro at hann hafði fyllt ſkiðſleða sinn svá ſem meſt gat hann flutt eptir sér þa ſneri hann heim af morkiɴe hann ſa einn íkorna i viðinom oc ſcꜹt at honom oc miſti þa varð hann reiðr oc lét lꜹſan ſleðaɴ oc rendi eptir ikornanom eɴ ikorninn for jafnan þar ſem þreyngſtr var ſcógriɴ eɴ ſtundvm i viðar rtrnar ſtundom i limar up þa [gi]ſígldi hann milli limaɴa i aɴat tré eɴ er Atte ſcꜹt at honom þa fló æ fyrir ofan eða neþan eɴ alldri fór ikorni svá at eigi ſá atti hann honom gerþiz svá mikit kapp a þessi veiðe at hann ſcreið þar eptir allan dag eɴ eigi at helldr gat hann veítt þaɴ ikorna Eɴ er myrkia tóc kaſtaðe hann sér niðr a ſnæ ſem um nóttina veðr var drifanda Eptir vm dagiɴ fór Atti at leíta ſkiðſleða síns oc faɴ aldrigi ſiþan oc for heim við svá buit Slíc ero min tiþendi herra konongr ſegir litil tiþendi ef ekki er meira fra at ſegia Emundr ſvarar Var eɴ fyrir ſcꜹmmo þat er tiþendi má calla at Gꜹti Tofaſon for með v herſcipum út eptir Gꜹtelfi eɴ er hann la i eikreyiom þa comu þar danir v [her]`cꜹp´ſcipom ſtorum þeir Gꜹti uɴu ſciótt iiij kꜹpſcipin oc leto enga menn eɴ fengo óffiár eɴ et vta ſcip comz a haf undan oc comu þeir ſegli við Gꜹti for eptir þeim einſcipa dro fyrſt eptir þeim þa tóc veðrit at vaxa gecc þa meira cꜹpſcipit ſottiz þa hafit vildi þa Gꜹti aptr ſnúa þa gerþi ſtorm veðrs brꜹt hann ſcipit við Hlesey tyɴdiz fé alt oc meire lutr manna eɴ hans foronꜹtar ſcyldo biþa i ekreyiom þa comu at þeim Danir xv kꜹpſcipom oc drapo þa alla eɴ toco allt þat er þeir hofðo aðr fengit ſva gafz þeim agirnin konongr ſvarar þetta ero mikil tiþinde oc fraſogolig eɴ hvert er þitt ǫrendi hingat Emundr ſvarar ec feʀ heʀa at leita orlꜹſnar um vandmæli þꜹ er lꜹg vár greinir oc upſala lǫg konongr ſpyrr hvat er þat er þu vilt kǫra Emundr ſegir þar váro í menn ǫðli bornir jafnir at ætt eɴ ojafnir at eignom oc ſcaplyndi þeir deildo um jarðir oc gerþi hveʀ ꜹðrom ſkaða oc ſa meire er rikari var aðr eɴ þeira deila var niðr ſett oc dǫmt um a allzheriarþingi Hlꜹt ſa at gialda er rikari var aðr eɴ at fyrſta ſale gallt hann gagl fyrir gás grís fyrir gamalt ſvin eɴ fyrir morc breɴz reiddi hann hálfa morc gullz eɴ aðra hálfa mǫrc af leire oc móþo oc eɴ umfram het hann hinom afarcoſtum er þetta fe tóc i ſina ſculd hvat dǫmit þér hér vm herra konongr ſegir gialdi fullum gioldum þat er dǫmt var eɴ konongi ſinum [iij] þriu ſlíc eɴ ef þat er eigi goldit fyrir jamlengð þa fari hann útlagr af allri eigu sinni falli fe hans hálft i konongs garð eɴ hálft til þess er hann atti ſǫc at bǫta Emundr ſcírſcotaþe þessom orſcurði undir er þar váro rikaſtir oc ſcꜹt til þeira laga er gengo a upſala þinge Eptir þat heilſaðe hann a konong oc gecc út ſiþan eɴ þa hófo aðrir menn ſinar kǫrſlor fyrir konongi þa ſpurþi hann hvar Emundr logmaðr væri honom var ſagt at hann var heima i herbergi þa mælti konongr gangi eptir honom hann ſkal vera i boði míno i dag því næſt comu iɴ ſeɴdingar oc þar fóro iɴ leíkarar með horpor oc gigior oc ſꜹngtól oc þar næſt ſkencingar oc var konongr allkátr oc hafðe marga rika menn i boðe ſino oc Drack konongr þaɴ dag allan oc ſvaf eptir um nottina eɴ at morni er konongr vacnaði þa hugſaðe hann hvat Emundr hafþi talat um daginn Eɴ er hann var klæddr lét hann calla til ſín ſpekinga sína Oláfr konongr hafði með sér xí ena ſpokuſto menn þeir ſáto yfir domum með honom oc réðu um vanda mál eɴ þat var eigi vandalꜹſt þvíat konongi lícaði illa ef dómum var hallat fra rétto eɴ eigi lyddi at mæla a móti honom A þeiri málſtefno toc konongriɴ til orða oc bað þangat calla Emund logmaɴ Eɴ er ſendi aptr herra ſegir Emundr logmaðr reið i brot gærdags þegar er hann hafþi þa mælti konongr ſegit góðir hǫfþingiar hvat visſi ſu lagafrett er Emundr ſpurþi i gær þeir ſvǫroðo herra þér manot þat hugſat hafa ef þat com til aɴars eɴ hann mælti konongriɴ mælti þeir í ǫðli menn er hann ſagði fra er oſáttir hofðu verit oc þo aɴaʀ ríkari oc gerþi hvaʀ ꜹðrom ſcaða þar ſagði hann fra okr Oláfi digra Sva er herra ſꜹgðo þeir ſem þér ſegit konongr ſegir Domr var a váro mali a upſala þingi Eɴ hvar com þat til er hann ſagði fra at vangoldit var er ga`g´l var fyrir gás eɴ gríꜱ fyrir gamalt ſvín eɴ leir hálft firir gull Arnviðr blindi ſvarar herra ſegir hann þat er olicaſt ſegir rt gull oc leír eɴ meira ſcilr konong oc þræl þér hétuð Oláfi digra dóttor yðaʀi Jngigerþi er hon konongborin i allar álfor af upſvia ætt er tígnuſt er a norðrlꜹndom þvíat ſu ætt er comin frá goðunum ſialfom eɴ nu hefir Oláfr konongr fengit Aſtriðar eɴ þo hon ſe konongs barn þa er ambǫt móðir hennar oc þo vindverſc Micill munr er þeira kononga er aɴaʀ þiɢr ſlict með þꜹck oc er þat með ván at ekki megi jafnaz eiɴ norðmaðr við upſalakonong Gioldum þar allir þꜹck fyrir at þar halldiz þvíat goðin hafa lengi haft rcþ micla á áſtmǫnnom sínom þót nu orǫki margir þaɴ atrunað þeir váro brðr iij Arnviðr blindi hann var ſyndr svá lítt at varla var hann herfʀ oc maɴa ſniallaſtr Aɴaʀ var þorviðr stami hann feck eigi mælt í orðum lengra ſamt hann var þar maðr diarfaſtr oc einarðaſtr þriði hét freyviðr dꜹfi hann heyrði illa þeir brøðr allir váro menn rikir ꜹðgir kynſtórir oc forvitra oc allir kærir konongi þa mælti Oláfr konongr hvat veit þat er Emundr ſagði frá Atta dǫlſca þa ſvarar engi oc ſá hveʀ til aɴars konongr mælti ſegit nu Þa mælti þorviðr Stami Atti atzſamr agiarn illgiarn dølſcr fólſcr þa ſvarar freyviðr heʀa mæla muno menn berara ef þat ſkal vera i yðro orlofi konongr mælti tala nu freyviðr i þat er þu vill mæla freyviðr toc þa til máls Þorviðr bróðir minn er vár er vitraſtr callaðr callar þaɴ eiɴ atta oc atzſaman dǫlſcan oc fólſcan þaɴ callar hann ſva er leiðr er friðriɴ ſva at hann keppiz til ſmara luta oc fǽr þo eigi eɴ lætr fyrir þa ſǫc farſælliga luti ſtora Nu em ec ſva dfr eɴ ſva hafa nu margir mælt at ec hefi mátt ſcilia at mǫnnom likar illa bæþi ríkum oc alþyðo þat er þér herra haldit eigi orð yðor við Noregs konong eɴ hitt eɴ veʀ er þér riúfit dom allzheriar þaɴ er gøʀ var á upſala þinge eigi þurfit þér at hræðaz Noregs konong eða danakonong oc engan aɴan meþan Sviaherr vill fylgia yðr eɴ ef landzfolkit ſnẏz a hendr yðr með eino ſamþycki þa ſiám vér vinir yðrir eigi rað til þꜹ er víſt er at duga muni konongr ſpyʀ hverir geraz hꜹfoðs menn at því at raða land undan mér freyviðr ſvarar Allir ſviar vilia hafa forn lǫg oc fullan rétt sinn Lítið a hitt herra hverſo margir hofþingiar yðrir ſitia hér nu yfir raðagerþiɴi með yðr ec ætla hitt ſatt at ſegia at vér ſém hér vi er þér callit raðgiafa yðra eɴ allir aðrir hyɢ ec at a brot ſe riðnir oc farnir i herað oc eigo þar þing við landzfólkit oc yðr ſatt at ſegia þa er herǫr upſcorin oc ſend um land allt oc ſtefnt refſi þing Allir vér brøðr hǫfum verit til beðnir at eiga lut i þessi raðagerþ eɴ engi vaʀ vill eiga þat nafn at heíta drottinſviki því at eigi var ſva váʀ faðir konongr toc þa til máls hvert oʀáð ſkulo vér nu hafa vanndi micill er nu til handa boriɴ gefit nú rað til goðir hofþingiar at ec fáe haldit konongdominom oc fꜹðor arfi minom eɴ ecki vil ec deila kappi við allan Svia her Arnviðr blindi ſvarar herra þat ſyniz mér ráð at þér ríþit ofan i árós með þat liþ er yðr vill fylgia oc takit þar ſcip yðor oc farit ſva út i lꜹgiɴ ſtefnit þa til yðar fólkino farit nu ekki með ſtirðlæti bioðit mǫnnom lǫg oc landzrétt drepit niðr herǫriɴi mun hon eɴ ekki víða farit yfir landit því at ſtund hefir ſcꜹm verit ſendit menn yðra þa er þer truiþ til fundar við þa menn er þetta rað hafa með hꜹndum oc freiſta ef þessi kuʀ mætti niðrſetiaz konongr ſegir at hann vill þetta rað þeckiaz vil ec ſegir hann at þér brøðr farit þessa ferð því at ec trui yðr bezt af minom mǫnnom þa mælti þorviðr ſtami ec mun eptir vera eɴ Jacob fari þess þarf þa mælti freyviðr gǫrum svá herra ſem þorviðr mælir hann vill eigi við yðr ſciliaz i þessom háſca eɴ vit Arnviðr manum fara þessi raðagerþ varð framgeng at Oláfr konongr for til ſcipa ſiɴa hellt út i lꜹgiɴ oc jók honom þa bratt fiolmenne eɴ freyviðr oc Arnviðr riðu út a ullarakr oc hǫfþo með sér [ull]Jacob konongs ſon oc drápo þo dul um hans ferð þeir urðo bratt varir við at þar var fyrir ſamnaðr oc herlꜹp er bǫndr átto þing dag oc nótt eɴ er þeir freyviðr hitto þar fyrir frændr sína oc vini þa ſegja þeir þat at þeir vili raðaz i flockiɴ eɴ því taca allir feginſamliga var þa þegar raðum ſcotit til þeira brøðra oc dregz þar til fiolmennit oc mæla þo allir eítt oc ſegja svá at þeir ſkulo aldri lengr hafa Oláf konong yfir sér oc eigi vilia þeir honom þola olꜹg oc ofdramb þat er hann vill enſcis manns máli lyða þot ſtórhofþingiar ſegi hanom ſaɴendi Eɴ er freyviðr faɴ akafa lyðſins þa ſa hann i hvert uefni comit var hann atti þa ſtefnor við landzhofþingia oc talaðe fyrir þeim oc mælti svá Sva lítz mér ef þetta ſtoʀøði ſkal framfara at taka Oláf Eiríks af ríkino ſem vér upſviarnir manim ſkulo vera fyrir hefir hér ſva jafnan verit at þat er upſvía hofþingiar hafa ſtaðfeſt sín i millum þa hafa þeim ráðum lytt aðrir landzmenn Eigi þurftu várir feðor at þiɢia ráð at veſtrgꜹtum vm sína landſtiórn nu verþum vér eigi þeir ætlerar at Emundr þurfi oꜱ rað at keɴa vil ec at vér biɴdim ſaman rað vár frændr þesso játaðo allir oc þotti væl mælt Eptir þat ſnyz allr fioldi lyðſins til þeꜱ ſambandz er upſviahofþingiar tóko með sér váro þeir þa hofþingiar fyrir liþi freyviðr oc Arnviðr Eɴ er þat faɴ Emundr þa grunaðe hann hvárt þetta rað mundi framgengt verþa for hann þa til fundar við þa brøðr oc átto þeir tal ſaman ſpyʀ þa freyviðr Emund hveria ætlan hafit þér um þat ef Oláfr Eiríksſon er af lífi tekiɴ hvern konong vilit þér hafa Emundr ſegir þaɴ oꜱ þickir bezt tilfalliɴ hvart ſem ſa er af hofþingia ætt eða eigi freyviðr ſvarar eigi viliom vér upſviarnir at konongdomr gangi or langfeðga ætt eɴa forno kononga a várom dogom meðan ſva goð fꜹng ero til ſem nu er Oláfr konongr a ij ſono oc viliom vér aɴan hvarn þeira til konongs oc er þo þeira micill munr aɴarr er ǫðli boriɴ oc ſǫnſcr at allri ætt eɴ aɴarr er ambáttar ſon oc vindverſcr at hálfri ætt at þessom órſcurð varð romr micill oc vilia allir Jacob til konongs þa mælti Emundr þer upſviar hafið vald til at raða þesso at ſiɴi eɴ hitt ſegi ec yðr ſem eptir mun ganga at þeir ſumir er nu vilia ekki aɴat heyra eɴ konongdomr i Sviþioð gangi i langfeðga Nu mano þeir ſialfir lifa oc játa þa er konongdomr mun i aðrar coma oc mun þat betr lyða Eptir þat léto þeir brøðr freyviðr oc Arnviðr leiða fram a þingit Jacob konongs ſon oc leto hanom þar gefa konongs nafn oc þar með gáfo Svíar honom Ǫnundar nafn oc var hann ſva ſiþan callaðr meþan hann lifði þa var hann x vetra eða x´ Eptir þat toc Ꜹnundr konongr sér hirð oc valdi með sér hofþingia oc hǫfþo þeir allir ſaman liþ ſva micit ſem hanom þótti þurfa eɴ hann gaf þa heimfarar leifi ollum bønda múgnum Eptir þat fóro ſendimenn i konongaɴa oc því næſt com svá at þeir hittuz ſialfir oc gerþo ſætt sína ſcyldi Oláfr vera konongr ifir landi meþan hann lifði han ſcyldi oc halda frið oc ſætt við Noregs konong oc svá við þa menn alla er i þeire raðagerþ hǫfþo vafizc Ǫnundr ſcyldi oc konongr vera oc hafa þat af landi er ſemdiz með þeim feðgum eɴ vera ſcyldr til þess at fylgia þa bøndum ef Oláfr konongr gerir nokkora þa luti er bøndr vildi eigi þola honom Eptir þat fóro ſendimenn til Noregs a fund Oláfs konongs með þeim orendum at hann ſcyldi fara i ſtefno leiðangr i konongahello i moti Sviakonongi oc vill at þeir tryɢvi ſættir sinar Eɴ er Oláfr konongr heyrði þessa orðſending þa var hann eɴ ſem fyʀ giarn til friðarens oc ferr hann með liþi ſino ſem áqveþit var com þar þa Sviakonongr oc er þeir mágar hittuz þa binda þeir ſætt milli sín oc frið var þa Oláfr Sviakonongr góðr viðmælis oc miuclyndr Sva ſegir Þorſteiɴ froði at bygð ſu lá i hiſing er ymiſt hafþi til Noregs eða gꜹtlandz þa mælto þeir konongarnir sín i milli at þeir ſcylldo luta um eígn þa oc kaſta til teɴingum ſkyldi ſa hafa er ſtøʀa kaſtaði þa kaſtaði Sviakonongr vi tvꜹ oc mælti at Oláfr konongr þurpti þa eigi at kaſta hann ſciriſti teɴingana i hendi sér eɴ ero vi tvꜹ a teɴingonum oc er Guði drotni minom eɴ lítið fyrir at láta þat up horfa hann caſtaði oc hafði up vi tv þa caſtaði Oláfr ſviakonongr oc eɴ vi þa caſtaði Oláfr Noregs konongr oc var vi a ꜹðrom eɴ aɴaʀ rt i ſundr oc váro þar a vij eignaðiz hann þa bygðina Eigi hǫfum ver heyrt getit fleire tiþenda a þeim fundi ſcilduz konongar ſáttir Eptir þessi tiþinde er nu var fraſagt ſneri Oláfr konongr liþi ſino aptr i vikina for þa fyrſt til Tunsbergs oc dvaldiz þar litla hríþ oc for norðr i land oc vm hꜹſtið alt norðr i þrandheim oc let þar bua til vetrviſtar oc þa var Oláfr einvaldz konongr ifir ollo þvi ríki er haft hafþi Haraldr hiɴ hárfagri oc því framaʀ at hann var eiɴ konongr yfir landi hann hafðe þá fengit með friðe oc ſǽtt þaɴ luta landz er aðr hafði haft Oláfr Sviakonongr eɴ þaɴ luta landz er Danakonongr hafði haft toc hann með valde oc reð fyrir þeim luta ſlíct ſem aɴars i landi Knútr Dana konongr reð i þaɴ tima bæði fyrir Englandi oc Danmǫrc oc ſat hann ſialfr lengſtum a Englandi eɴ ſetti hǫfþingia til landzſtiornar i danmǫrc oc veitti hann ekki tilkall i Noreg i þaɴ tima Sva er ſagt a dǫgum Haralds ens Hárfagra Noregs konongs bygðuz Orkneyiar eɴ aðr var þar vikingabli Sigurðr hét hiɴ fyrſti Jarl i Orkneyiom hann var ſonr Eyſteins glumro oc broðir Rǫgnvaldz mra Jarls Eɴ eptir Sigurð Guðþormr ſonr hans i vetr Eptir hann toc Jarldom Torf einaʀ ſonr Rognvalds Jarls oc var lengi Jarl oc rikr maðr Hálfdan Haleɢr ſonr Haralds Hárfagra for a hendr Torfeinari oc rac hann a brot or orcneyiom Einarr com þa aptr oc drap Hálfdan i Rinans ey Eptir þat for Haraldr konongr með her i Orcneyiar Einarr flyði þa up a Scotland Haraldr konongr let Orcneyinga ſveria sér ǫll oðul sín Eptir þat ſættuz þeir konongr oc Jarl oc gerþiz Jarl hans maðr oc toc lꜹnd i læn af konongi oc ſcyldi enga gialda af því at þar var herſcátt mióc Jarl galt konongi Lx marka gullz þa heriaði Haraldr konongr a ſcotland svá ſem getit er i glymdrapo Eptir Torfeinaʀ reðo fyrir lꜹndom ſynir hans Arnkell Erlendr þorfiɴr Hꜹſakliufr A þeiʀa dǫgom com af Noregi Eiríkr bloðǫx oc váro þa jarlar honom lyðſcyldir Arnkell oc Erlendr fello i hernaði eɴ þorfiɴr reð lꜹndom oc varð gamall ſynir hans váro Arnfiðr Havarðr Lðver Ljótr Skule moðir þeira var Grelꜹð dóttir Dungaðar Jarls af Kataneſi móðir hennar var Groa dóttir þorſteins rꜹðs A dǫgum þorfiɴz Jarls ofarliga comu af Noregi ſynir Bloðǫxar þa er þeir hofðo flyit fyrir Haconi Jarli var þa i Orcneyiom micill yfir gangr þeira þorfiðr Jarl varþ ſóttdꜹðr Eptir hann reðo lꜹndom ſynir hans oc ero miclar fraſagnir fra þeim Lꜹðvir lifði þeira leingſt oc reð þa eiɴ lꜹndom Sonr hans var Sigurðr digri er jarldóm toc eptir hann hann var rikr oc hermaðr micill A hans dǫgum fór Oláfr Tryɢvaſon or veſtrviking með liþe síno oc lagði til Orcneyia oc toc hǫndom Sigurð Jarl i Rꜹgnvaldz ey hann lá þar fyrir einſcipa Oláfr konongr bꜹð þa fiorlꜹſn Jarli at hann ſcyldi taka ſcírn oc trú rétta oc geraz hans maðr oc bioða criſtni um allar Orcneẏiar Oláfr konongr toc i giſling ſon hans er hét Hundi eða Hvelpr þaðan for Oláfr til Noregs oc varð þar konongr Hundi var með Oláfi kononge nokora vetr oc aɴdaðiz hann þar En ſiþan veitti Sigurðr Jarl enga lyðſcyldo Oláfi konongi hann geck þa at eiga dottor Melkolms Scotakonongs oc var þeira ſon þorfiɴr Eɴ váro ſynir Sigurðar Jarls enir ellri Sumarliði Bruſi Einaʀ rangmuðr fim vetrum eða fiorum eptir fall Oláfs Tryggvaſonar for Sigurðr Jarl til ´Jrlandz eɴ hann ſetti ſono sína ena ellri at raða lǫndum þorfiɴ ſendi hann til Scotakonongs moðor fǫðor síns i þeire ferð fell Sigurðr Jarl i brians oʀosto eɴ er þat ſpurðiz til Orcneyia þa váro þeir brøðr til jarla tecnir Sumarliði Bruſi Einaʀ oc ſcipto lꜹndom i þriðiunga með sér þorfinnr Sigurðarſon var þa v vetra er Sigurðr Jarl fell Eɴ er fall hans ſpurþiz til Scotakonongs þa gaf konongr þorfiɴi frænda sínom katanes oc ſuðrland oc Jarls nafn með oc fecc menn til at ſtẏra ríkino með honom þorfinnr Jarl var þegar i upvexti braðgøʀ at ollom þroſca hann var micill oc ſtercr liótr maðr oc þegar er honom vox alldr var þat ꜹðſynt at hann var agiarn maðr harðr oc grimr oc forvitri þessa getr Arnoʀ Jarla ſcáld Gøʀ letz grund at veria geð frøcn oc til ſøkia øri einars hlyra engr maðr und ſcẏraɴi Þeir brøðr Einaʀ oc Bruſi váro olikir i ſcaplyndi Brúſi hógvæʀ oc ſamsmaðr micill vitr oc málſniallr oc vinſæll Einaʀ var ſtirðlyndr falátr oc oþyðr agiarn oc fegiarn oc hermaðr micill Sumarliðe var likr Bruſa i ſcaplyndi oc var hann ellztr oc lifðe ſcemzt þeira brøðra hann varð ſóttdꜹðr Eptir andlat hans taldi þorfiðr til ſins luta i Orcneyiom Einaʀ svarar því at þorfinnr hefði catanes oc ſuðrland þat ríki er aðr hafþi att Sigurðr Jarl faðir þeira oc taldi hann þat miclo meira eɴ þriðiung orcneyia oc vildi hann eigi uɴa þorfinni ſciptis eɴ Bruſi lét upi ſcipti fyrir sína hǫnd oc vil ec ſegir hann ecki agirnaz at hafa [a] meira af lꜹndom eɴ þaɴ þriðiung er ec á at fríalſo þa toc Einaʀ undir ſic í luti eyia gerþiz hann þa rikr maðr oc fiolmeðr var opt á ſumrom i hernaði oc hafðe útboð micil i landino eɴ allmisjafnt varð til fengiar i vikingoɴi þa toc bǫndom at leiðaz þat ſtarf eɴ Jarl helt fram með freco ǫllum alǫgum oc let engum manni lyða i moti at mæla Einaʀ Jarl var hiɴ meſti ofſtopa maðr þa gerþiz i hans ríki hallæri af ſtarfi oc fecoſtnaði þeim er bøndr hofðo eɴ i þeim luta landz er Bruſi hafþi var ár micit oc hóglí fi bǫndum var hann vinſæll Maðr hét Amundi ríkr oc ꜹðigr hann bió i hroꜱey i Sandvík a hlꜹpanda neſi þorkell hét ſonr hans oc var hann allra manna gerviligaſtr i Orkneyiom Amundi þat var eítt vár at Einar Jarl hafþi þa utboð eɴ ſem hann var vanr eɴ bǫndr kurruðo illa oc báro fyrir Amunda oc baðo hann mæla þeim nokora forſtoð við Jarl hann ſvarar Jarl er oályðiɴ oc telr ekki ſtoða mano at biðia Jarl ne eiɴar bǫnar um þetta er vinátta vár Jarls oc oc góð at svá buno eɴ mér þickir við vaða búit ef vér verþum rangſáttir við hvaʀatveɢio mun ec mér ſegir Amundi engo af ſcipta þa rddo þeir þetta við þorkel hann var trꜹðr til oc hét þo um ſíþir við aeɢian manna Amunda þotti hann ofbratt heitit hafa Eɴ er Jarl atti þing þa mælti þorkell af hendi bønda oc bað Jarl vǽg`i´a mǫnnom vm alǫgor oc taldi up nꜹðſyn manna Eɴ Jarl ſvarar vel oc ſegir at hann ſcyldi micils virða orð þorkels Ec hafða nu ætlat vi ſcip or landi at hafa eɴ nu ſkal eigi meiʀ hafa eɴ íí eɴ þu þorkell bið eigi optaʀ ſlíkrar bønar Bøndr þꜹkkoðo vel liðveizlo ſina for Jarl i viking oc com aptr at hꜹſti Eɴ eptir um várit hafði Jarl ſmo boð ſem hann var vanr oc átti þing við bøndr þa talaði þorkell eɴ oc bað Jarl vægia bøndom Jarl ſegir þa reiðoliga oc at lutr bønda ſcyldi þa við hans vmrðo Gørði hann ſic þa ſva reiðan oc oðan at hann mælti at þeir ſcyldo eigi aɴat vár báþir heilir a þingino oc ſleit ſiþan því þingi Eɴ er Amundi varð víꜱ hvat þeir þorkell oc Jarl hofðo viðmæltz þa bað hann þorkel a brot fara oc for hann yfir a Katanes til þorfiɴz Jarls þorkell var þar lengi ſiþan oc elſcaði at Jarli er hann var ungr oc var hann ſiþan callaðr þorkell fóſtri oc var hann agætr maðr fleire váro þeir rikis menn er flyðo or Orcneyiom oðol ſin fyrir ríki Einars Jarls flyðo fleſtir yfir a Katanes til þorfinns Jarls eɴ ſumir flyðo or Orcneyiom til Noregs en ſumir til ymisſa landa Eɴ er þorfinnr Jarl roſcnaðiz þa gerþi hann boð til Einars Jarls bróðor síns oc beiddi af honom ríkis þeꜱ er hann þottiz eiga i orcneyiom eɴ þat var þriðiungr eyia Einaʀ toc því obrátt at miɴca ríki ſitt eɴ er þorfiɴr ſpurði þat þa byr hann lið ut af Kataneſi oc ferr ut i eyiar Eɴ er Einarr Jarl varð þess víꜱ ſamnar hann liþe oc ætlar at veria lꜹndin Bruſi Jarl ſamnar oc liþe oc feʀ til mótz við þa oc beʀ ſættar orð i milli þeira var þat at ſætt með þeim at þorfinnr ſcyldi hafa þriðiung landa i orcneyiom ſva ſem hann atti at rétto Eɴ Bruſi oc Einarr lꜹgðo ſaman sinn luta ſcyldi Einaʀ hafa foʀøði fyrir þeim En ef misdꜹðe þeira yrðe þa ſcylde ſa þeira lꜹnd taka eptir aɴan er lengr lifþi eɴ ſa máldagi þotti þa ekki jafnligr því at Brúsi atti ſon er Rognvaldr hét eɴ Einarr var ſon lꜱ ſetti þa þorfiɴr Jarl ſina menn til at varðveita ríki þat er hann atti i orcneyiom eɴ hann var optaz a Kataneſi Einarr Jarl var optaz a ſumrum i hernaði um Írland oc Scotland oc Bretland þat var eítt ſumar er Einarr Jarl heriaðe a írland at hann barðiz i Ulfrecsfyrðe við Konofogor ira konong ſva ſem fyʀ var ritit at Einarr Jarl feck þar oſigr mikiɴ oc maɴlát Aɴat ſumar eptir for Eyvindr úrarhorn veſtan af írlandi oc til Noregs Eɴ er veðr var hvaſt oc ſtrmar ofǫrir ſnyr Eyvindr þa til Aſmundar vágs oc lá þar nokkora hriþ veðrfaſtr Eɴ er þat ſpurði Einarr Jarl þa hellt hann þangat liþi miclo toc þar Eyvind oc let drepa eɴ gaf grið fleſtum mǫnnom hans oc fóro þeir ꜹſtr til Noregs um hꜹſtið oc a fund Oláfs konongs oc ſǫgðo honom fra aftoko Eyvindar konongr ſvarar fá um oc faɴz þat á at honom þótti þat maɴſcaði micill oc mioc gert i þra sér oc um fleſt var hann fámæltr þat er honom þotti sér i moti ſcapi þorfinnr Jarl ſendi þorkel fóſtra út i eyiar at heimta ſaman ſcatta sína Einaʀ Jarl keɴdi þorkatli mioc upreiſt þa er þorfinnr hafþi haft tilcall ut i eyiar for þorkell ſcyndiliga or eyionom oc yfir a Katanes hann ſegir þorfinni Jarli at hann var þess víꜱ orðiɴ at Einarr Jarl ætlaði honom dꜹða ef eigi hefði frøndr hans oc vinir honom nióſn borit Nu mun ec ſegir hann þaɴ eiga a bꜹgi at lata þaɴ verþa fund okkarn Jarls er vm ſcipti með oꜱ eɴ þaɴ coſt aɴan at fara lengra a oc þaɴug er ekki ſe hans valld yfir Jarl fyſti þeꜱ at þorkell ſcyldi fara ꜹſtr til Noregs a fund Oláfs konongs mundu ſegir hann micils metiɴ hvar ſem kømr með tígnum mǫnnom eɴ ec veit beɢia yckar ſcaplyndi þitt oc Jarls at þit manot ſcamma ſtund miɴdaz til þa bioz þorkell oc for um hꜹſtit til Noregs oc ſiðan a fund Oláfs konongs oc var þar um vetriɴ með konongi i kørleikom miclum hafþi hann þorkel mioc við mál sín þótti honom ſem var at þorkell var vitr maðr ſcorungr micill faɴz konongi þat i røðom hans at hann misjafnaði mioc fraſǫgo vm jarlana oc var vinr micill þorfinnz eɴ lagði þungt til Einars Jarls Oc ſnemendis um várit ſendir konongr ſcip veſtr um haf a fund þorfinns Jarls oc orðſending at Jarl ſcyldi coma ꜹſtr a konongs fund eɴ Jarl lagðiz eigi þa fǫr undir hǫfoð þvíat vinatto mál fylgði orðſending Þorfiɴr Jarl for ꜹſtr til Noregs oc com a fund Oláfs konongs oc feck þar goðar viðtǫkor oc dvalþiz þar lengi um ſumarit Eɴ er hann bioz veſtr gaf Oláfr konongr honom langſcip micit oc gott með ǫllom reiða þorkell fóſtri reðz þa til ferðar með Jarli oc gaf Jarl honom þat er hann hafði veſtan haft um ſumarit ſcilþuz þeir konongr oc Jarl með kørleikum miclom þorfinnr Jarl com vm hꜹſtið til orcneyia eɴ er Einaʀ Jarl ſpurði þat þa hafði hann fiolmennt oc lá a ſcipum Bruſi Jarl for þa til fundar við þa baða brøðr oc bar ſætt milli þeira com eɴ svá at þeir ſættuz oc buɴdo þat eiðom þorkell fóstri ſkyldi vera i ſætt oc vinátto við Einar Jarl oc var þat mælt at hváʀ þeira ſcyldi veita ꜹðrom veizlo oc ſcyldi Jarl fyʀi ſǫkia til þorkels i Sandvík eɴ er Jarl var þar a veizlo þa var veitt et kappſamligſta var Jarl ekki kátr þar var micill ſ`c´áli oc dyʀ a báðum endum þaɴ dag er Jarl ſcyldi a brot fara þa ſkyldi þorkell fara með honom til veizlo þorkell menn a nioſn fram a leiðina er þeir ſcyldo fara vm dagiɴ eɴ er nioſnar menn comu aptr þa ſegja þeir þorkatli at þeir fundo þreɴar ſátir oc vapnaða menn oc hyɢiom ver ſegia þeir at ſvic myni vera Eɴ er þorkell ſpurði þetta þa freſtaði hann bunaðenom oc heimti menn sína at sér Jarl bað hann búaz oc ſegir at mál var at riða þorkell ſegir at hann atti mart at aɴaz hann gecc ſtundum út eɴ ſtundum iɴ elldar váro á gólfino þa geck hann iɴ um aðrar dyʀ oc eptir hanom maðr er nefndr er Hallvarþr hann var iſleɴzcr maðr oc ꜹſtfirðzcr hann lꜹc aptr hurðuɴi þorkell geck iɴar milli elldzins oc þess er Jarl ſat Jarl ſpurði ertu eigi eɴ búiɴ þorkell ſvarar nu em ec búiɴ þa hió hann til Jarls oc i hǫfoðit Jarl ſteyptiz a gólfit þa mælti Jſlendingr hér ſá ec alla veſta fangaráðs er þér dragit eigi Jarl af eldinom hann kørþi til ſpǫrðo oc ſetti undir hnackabein Jarli oc kipti honom up at pallinom þorkell oc þeir báþir fǫronꜹtar gengo út ſcyndiliga aðrar dyʀ eɴ þeir hǫfðo iɴ gengit ſtoðo þar úti menn þorkels með alvæpni eɴ Jarls menn tóko til hans oc var hann þa dꜹðr eɴ ǫllom felluz hendr til hefndariɴar var þat oc at braðum bar at oc varði engan maɴ þessa vercs af þorkatli þvíat þeir hugðo allir at svá myndi vera ſem aðr var mælt at vinátta væri með Jarli oc þorkatli váro menn oc fleſtir vapnlsir iɴi eɴ margir aðr vinir þorkels goðir bar þat til með ꜹðno þeire er þorkatli var ꜹþit lengra lífs þorkell hafþi þa liþ er hann com ut engo miɴa eɴ Jarls menn for þorkell þa til ſcips síns eɴ Jarls menn i brot þorkell ſigldi þaɴ dag þegar i brot oc ꜹſtr með heilo til Noregs oc for þegar ſem ſcyndiligaz a fund Oláfs konongs oc fekk þar goðar viðtokor let konongr yfir verki þesso væl var þorkell með honom vm vetriɴ Eptir fall Einars Jarls toc Bruſi Jarl þaɴ lut landa er aðr hafþi haft Einarr Jarl þvíat þat var a margra manna vitorði með hveriom ſcildaga þeir Einarr oc Brúsi brøðr hofðo felag sitt gert eɴ þorfinni þotti þat réttaz at hálfar eyiar hefþi hvaʀ þeira eɴ þo hafþi Brúſi þaɴ vetr í luti landa Eptir um várit callaði þorfinnr til þeira landa við Brúsa at hann vildi hafa hælming við Bruſa eɴ Brúsi gallt eigi jaqvæþi til þess Átto þeir þing oc ſtefnor at þeim málum gengo þa vinir þeira at ſcinia þetta mál oc com svá at þorfinnr lét sér ekki líca aɴat eɴ hafa helming eyia oc ſegir þat með at Brúsi þurfti ei at hafa meíʀ eɴ þriþiung með þvi ſcaplyndi ſem hann hafþi Brúsi ſegir ec unda því ſegir at hafa þriðiung landa þaɴ er ec toc i arf eptir fǫðor miɴ kallaði oc engi til þess i hꜹnd mér eɴ nu hefi ec tekit aɴan þriðiung i at réttum máldogum eɴ þo at ec ſe vanføʀ til at deila cappi við þic bróðir þa mvn ec þo aɴars ileita eɴ játa undan mér ríkit at svá búno þeir ſcildo svá málſtefno þessa Eɴ er Brúsi ſa at hann myndi eigi hafa afla til at ſtanda jafnføtis við þorfiɴ þvíat þorfinnr hafði ríki miclo meira oc trꜹſt af Scotakonongi móðor fǫþor sínom þa reð Brúsi þat af at fara or landi ꜹſtr a fund Oláfs konongs oc hafði með sér Rǫgnvald ſon sinn var hann þa x vetra gamall Eɴ er Jarl hitti konong þa toc hann væl eɴ er Jarl bar up ørendi sín oc ſegir konongi allan málavǫxt þaɴ er var með þeim brøðrum oc bað konong veita sér ſtyrc til at hallda ríki ſino bꜹð þar fram i mót fuꝇcomna vinátto sína konongr ſegir oc toc þar fyrſt til máls er Haraldr hinn Hárfagri hafþi eignaz oðoll ǫll i orcneyiom er Jarlar hǫfþo haft jafnan lꜹnd þꜹ at léni eɴ alldrigi at eign eɴ þat til jartegna ſegir hann at þa er Eiríkr bloðǫx oc ſynir hans váro i orcneyiom váro Jarlar þeim lyðſcyldir Eɴ er Oláfr Tryggvaſon frændi minn com þar þa gerþiz Sigurþr Jarl faðir þiɴ hans maðr Nu hefi ec tecit arf allan eptir Oláf konong vil ec gera þér þaɴ coſt at þu geriz miɴ maðr mun ec þa fa þér i lén ſkulo vér þa freyſta ef ec veiti þér miɴ ſtyrc hvárt betr ſkal at haldi coma eða þorfinni bróðor þinom trꜹſt Skota konongs Eɴ ef þu vill eigi þeɴa coſt þa mun ec eptir leita þeim eignom oc oðulum er várir frændr oc forellrar hafa átt veſtr þaɴug þeꜱar rðor hugfeſti Jarl fyrir sér oc bar fyrir vini ſina leitaði raðs við þa hverio hann ſcyldi játa hvart hann ſcyldi at þesso ſættaz við Oláf konong oc geraz hans maðr eɴ hitt er mér oſyɴa hveʀ miɴ verþr at ſcilnaði várom ef ec qveþ nei við því at konongr hefir bert gert þat tilcall er hann hefir til Orcneyia eɴ við ſtorrði hans oc þat er vér erom her comnir þa mun honom lítit fyrir at gera þat af varum coſti ſem honom ſyniz Eɴ þo at Jarli þætti a hvarotveɢio anmarkar þa toc hann þaɴ coſt at leɢia alt a vald konongs bæði ſic oc ríki ſitt toc þa Oláfr konongr af Jarli valld oc foʀað yfir ǫllom erfða lꜹndvm Jarls Gǫrðiz Jarl hans maðr oc Þorfinnr Jarl ſpurði þat at Brúsi bróðir hans var fariɴ ꜹſtr a fund Oláfs konongs at ſǫkia trꜹſt af honom Eɴ fyrir því at þorfinnr hafþi verit fyʀ a fund Oláfs konongs oc comit sér þar i vinátto þa þottiz hann þar eiga vel fyrir buit oc viſsi at þar mundo margir flutninga menn vm hans mál eɴ þo vætti hann at fleiri mundo vera ef hann qvæmi ſiálfr til Gǫrir þorfinnr Jarl þat rað at hann bioz ſem ſcyndiligaz oc for ꜹſtr til Noregs oc ætlaðe at ſem minztr ſcyldi verða misfari þeira Bruſa oc ecki ſkyldi hans ǫrendi til loka comaz aðr eɴ þorfinnr hitti konong eɴ þat var aɴan veg eɴ Jarl hafði ætlat því at þa er þorfinnr Jarl com a fund Oláfs konongs var lokit oc gert allt vm ſáttmal konongs oc Brúsa Jarls viſſi oc eigi þorfinnr Jarl at Brúsi hefði up gefit ſitt ríki fyʀ eɴ hann var comiɴ til Oláfs konongs oc þegar er þeir hittuz þorfinnr Jarl oc Oláfr konongr þa hóf Oláfr konongr upp ſama akall til rikis í ſem hann hafði haft við Brúsa Jarl oc beiddi þorfinn þess ens ſama at hann ſcyldi jata konongi þeim luta landa er hann atti aðr Jarl ſvarar væl orðum konongs oc ſtilliliga oc ſegir svá at honom þótti miclo máli ſcipta vm vingan konongs oc ef þér herra þickiz þurfa liðveizlo mína i mot ꜹðrom hofþingiom þa hafið þér aðr fullt til þess uɴit eɴ mér er eigi hent at veita yðr handgꜹngo því at ec em aðr Jarl Scotakonongs oc honom lyðſcyldr Eɴ er konongr faɴ undandrátt i ſvrum Jarls um þa málaleitan er hann hafði aðr uphafit þa mælti konongr ef þu vill ekki geraz miɴ maðr þa er hiɴ coſtr at ec ſetia þaɴ maɴ yfir orcneyiar er ec vil eɴ ec vil at þu veitir þa ſvardaga at calla þa ekki til landa þeira oc láta þa i friði vera af þér er ec ſet yfir lꜹndin eɴ ef þu vill hvárngan þenna coſt þa mun ſva þickia þeim er lꜹndum ræðr ſem ufriðar mani af þér van vera ma þér þa eigi undarlict þickia þótt dalr møti hóli Jarl ſvarar oc bað hann gefa sér freſt at hugſa þetta mál konongr gerþi svá gaf Jarli ſtund at raða vm þetta kǫr við menn ſina þa beiddi hann þess at hann ſcyldi liá honom freſta til aɴars ſumars oc føri haɴ fyrſt veſtr um haf því at heima var raðoneyti hans eɴ hann var bernſco maðr fyrir aldrs ſakir konongr bað hann þa kioſa þorkell foſtri var þa með Oláfi konongi hann ſendi maɴ til þorfinns Jarls leyniliga oc bað hann eigi þat fyrir ætlaz hvatki er honom var í hug at ſciliaz ſva at ſiɴi við Oláf konong at þeir væri eigi ſattir ſva ſem hann var þa comiɴ i hendr konongi af þvílicum miɴingum þótiz Jarl ſia at einbeygðr mundi koſtr at láta konong þa firir raða þótti hiɴ eigi coſtligr at eiga enga ván ſialfr til ætleifðar sinnar eɴ veita til þess ſvardaga at þeir hefþi i ró ríki þat er þar váro ecki til bornir Eɴ fyrir því at honom þótti uſynt vm brotferð sína þa cꜹs hann þat af at ganga til handa konongi oc geraz hans maðr svá ſem Brúsi hafði gert konongr faɴ þat at þorfinnr var miclo ſcapſtøʀi eɴ Brúsi oc kuɴi verr pynding þesse trúþi hann þorfinni veʀ enn Brúsa ſa konongr þat at þorfinnr myndi þickiaz ſtyrcs eiga ván af Scotakonongi þótt hann brygðiz i þesso ſáttmáli ſcildi konongr þat af vizco sinni at Brúsi geck tregliga at ǫllo ſáttmáli eɴ mælti þat eina vm er hann ætlaði sér at halda eɴ þar er þorfinnr var þa er hann hafþi raðit hvern hann vildi uptaca þa geck hann glatt at ollom ſcildaga oc dró um þat engan lut ſem hann veitti hin fyrſto aqvæþi eɴ þat grunaði konong at Jarl myndi gera eptir ſumar ſættir Þa er Oláfr konongr hafþi hugſat fyrir sér alt þetta mál lét hann bláſa til fiolmennrar ſtefno let þangat calla Jarla þa mælti konongr Sattmál vár orcneyinga Jarla vil ec nu byrta fyrir alþyðo þeir hafa nu játat mino eiginorði ifir orcneyiom oc Hialtlandi oc gerzc báðir minir menn oc bundit þat alt oc vil ec nu gefa þeim þat i lǽn Bruſa þriþiung landa þorfinni aɴan þriðiung ſva ſem þeir hǫfðo fyʀ átt eɴ þaɴ þriðiung er atti Einaʀ rangmuðr þaɴ lét ec fallit hafa i miɴ garð fyrir þat er hann drap Eyvind úrarhorn hirðmaɴ minn oc felags maɴ oc køran vin vil ec ſia fyrir þeim luta landa þat er mér ſyniz þat vil ec oc tilſcilia við yckr Jarla mina at ec vil at þit takit ſættir af þorkeli Amundaſyni fyrir aftǫco Einars bróðor ykkars vil ec at ſa domr ſe undir mér ef þit vilit því jatað hafa Eɴ þat var ſem aɴat at Jarlar játto því ǫllo er konongr mælti Gecc þa þorkell fram oc feſti konongs dom aþesso máli oc ſleit svá þesso þingi Oláfr konongr dmdi bǫtr fyrir Einar Jarl ſlícar ſem fyrir iij leɴdamenn eɴ fyrir ſacir ſcyldi niðrfalla þriðiungr gialda þorfinnr Jarl bað þa konong sér brꜹtfararleyfis eɴ þegar er þat fekz bioz Jarl ſem ſcyndiligaz eɴ er hann var albuiɴ var þat eiɴ dag er Jarl drakk á ſcipi at þar com fyrir hann þorkell Amundaſon vaveifliga oc lagðe hǫfoð ſitt i kne Jarli oc bað hann þa gera af ſlict er hann vildi Jarl ſpurþi firir hvi hann fri svá vér erom aðr menn ſáttir at konongs domi oc ſtatt þu up þorkell hann gerþi ſva þorkell mælti Sætt þeiri er konongr gerþi mun Brúsa eɴ þat er til þin kømr af ſkaltu eiɴ raða þott konongr hafi mér ſcilit eignir eða landzviſt i Orcneyiom þa kaɴ ec ſcaplyndi þitt at mér er oført i eyiar nema ec fara i trunaði ẏðrom Jarl vil ec þat ſegir at coma aldri i orcneyiar hvat ſem konongr mælir vm þat Jarl þagnaði oc tóc ſeint til máls hann mælti villtu heldr Þorkell at ec døma vm okkor mál heldr en hlíta konongs domi þa mun ec hafa þat uphaf at ſætt okkaʀi at þu ſkalt með mér fara i orcneyiar oc vera með mér oc ſciliaz eigi við mic nema mitt lof eða leyfi ſe til vera ſcyldr at veria land mitt oc allra verka þeira er ec vil gera láta meþan vit erom báþir a lífi þorkell ſegir þat ſkal a yðro valdi Jarl ſem alt [ſen] aɴat þat er ec má raða geck þa þorkell til oc feſti Jarli þetta alt ſem hann qvaþ á Jarl ſegir at vm fegiold myndi hann ſiþaʀ aqveþa eɴ hann toc þa ſvardaga af þorkatli ſneriz þorkell þa þegar til ferðar með Jarli for Jarl þegar a brot er hann var buiɴ oc ſázc þeir Oláfr konongr aldrigi ſiþan Brúsi Jarl dvalþiz þar eptir oc bioz meíʀ i tomi enn aðr hann føri i brot þa atti Oláfr konongr ſtefnor við hann oc mælti svá þat lítz mér Jarl at ec muna hafa þic at trúnaðar manni þar fyrir veſtan hafit ætla ec ſva at þu ſcylir hafa ij luti landa til foʀaða þa ſem þu hefir aþr haft vil ec at þu sér eigi miɴi maðr eða oríkari er þu ert mer handgengiɴ eɴ aðr vartu eɴ ec vil feſta trunað þiɴ með því at at hér ſe eptir með Rǫgnvaldr ſonr þiɴ Se ec þa er þu hefir mitt trꜹſt oc ija luti landa at þu mátt vel halda þino at retto fyrir Þorfinni bróðor þinom Brúsi toc þat með þꜹckom at hafa ij luti landa Dvalþiz Brúsi ſiþan litla hriþ aðr hann fór i brot oc com um hꜹſtit veſtr til orcneyia Rꜹgnvaldr ſonr Bruſa var ꜹſtr eptir með Oláfi konongi hann var allra manna friðaſtr hárit mikit oc gult ſem ſilki hann var ſnimma micill oc ſtercr manna var hann gerviligaſtr bæþi fyrir vitz ſacir oc kurteiſi hann var lengi ſiþan með Oláfi konongi þessa getr Ottaʀ Svarti i drapo þeiri er hann orti vm Oláf konong Gegn ero þér at þegnom þioðſcioldunga goðra halldit hæft a velldi Hialltleɴdingar eigi varð a jorðu ognbráþr aþr þér náþum ꜹſtr ſa er eyiom veſtan ynglingr und ſic þryngvi Þa er þeir brøðr comu veſtr til Orcneyia þorfinnr oc Bruſi þa toc Brúsi ija luti landa til foʀaða eɴ þorfinnr þriðiung hann var jafnan a Kataneſi oc a Scotlandi eɴ ſetti menn ſina ifir eyiar hafði Brúsi þa eiɴ land vǫrn firir eyionvm eɴ i þaɴ tima var þar herſcátt þvíat norðmenn oc danir heriaðo mioc i veſtrviking oc comu opt við orcneyiar þa er þeir fóro veſtr eða veſtan oc namo nes nam Brúsi talþi at því við þorfinn bróðor sinn er hann hafþi engar utgerþir fyrir Orcneyiom eða Hialtlandi en hafþi ſcatta oc ſcyldir alt at ſinum luta þa bꜹð þorfinnr honom þaɴ coſt at Bruſi ſcyldi hafa þriðiung landa eɴ þorfinnr ija luti oc hafa eiɴ landvꜹrn fyrir beɢia þeira hꜹnd eɴ þo þetta ſcifti yrði eigi þa braðfengis þa er þo ſagt i jarla ſogonum at þetta ſcipti fǫri fram at þorfinnr hefði ija luti eɴ Brúsi þriðiung þa er Knútr hiɴ ríki hafþi lagt undir ſic Noreg eɴ Oláfr konongr var or landi fariɴ Þorfiɴr Jarl Sigurðarſon hefir verit gofgaſtr Jarl i eyiom oc haft meſt ríki orcneyinga Jarla hann eignaðiz Hialtland oc Orcneyiar ſuðreyiar hann oc micit ríki a ſcotlandi oc Jrlandi a þat qvaþ Arnoʀ Jarlaſcald Hringſtriþi varð hlyða herr frá þurſa ſceriom rétt ſegi ec þioð hveʀ þotti þorfiɴz til dyfliɴar þorfinnr var hiɴ meſti hermaðr hann toc jarldom v vetra gamall oc reð meiʀ eɴ Lx vetra oc varð ſóttdꜹðr a ofanverþvm dogum Haralds Sigurþarſonar eɴ Bruſi aɴdaðiz a dogum Knútz ens ríka litlo eptir fall Oláfs konongs ens hælga Nu feʀ tveɴom ſǫgum fram oc ſkal þar nu til taca ſem fra var horfit er fra því var ſagt er Oláfr Haralds ſon hafþi frið gert við Oláf Sviakonong oc þat at Oláfr konongr for þat ſumar norðr til þrándheims hann hafþi þa verit konongr v vetr þat hꜹſt bió hann til vetrſeto i niðaroſi oc ſat þar um vetriɴ þann vetr var með Oláfi konongi þorkell foſtri Amundaſon ſem fyʀ var ritat Oláfr konongr leiddi þa mioc at ſpurningom vm criſtnihald hvert þa væri i landino oc ſpurðiz honom ſva til ſem ekki væri criſtnihaldit þegar er norðr ſótti a Halogaland eɴ þo ſcorti micit á at vel væri vm Nꜹmodal oc iɴ um þrandheim Maðr er nefndr Harekr ſonr Eyvindar ſcaldaſpillis hann bio í ey þeire er þiótta heitir þat er a Halogalandi Eyvindr hafþi maðr ſtórꜹðigr ættſtóʀ oc ſcorungr micill i þiotto bioɢu þa ſmáir bǫndr oc eigi allfáir Harekr keypti þar eiɴ bǫ fyrſt oc eigi allmikiɴ oc for þar buðum til eɴ a fám miſserom hafþi hann rutt i brot ǫllum bǫndum þeim er þar bioɢo aðr svá at hann atti þa eiɴ alla eyna oc gerþi þar þa hǫfoð mikiɴ Harekr varð bratt vellꜹðigr hann var ſpekingr micill at viti oc framqvæmdar maðr hann hafði lengi haft af hǫfþingiom metnað miciɴ hann var i frændſemis tǫlo við Noregs kononga af þeim ſǫcom hafþi Harekr haft micil metorð af Landzhofþingiom Guɴhilldr fǫþor móðir Hareks var dóttir Halfdanar Jarls oc Jngibiargar dóttor Haralds ens Hárfagra Harekr var þa helldr a ǫfra alldri þa er þetta er tiþinda Harekr var meſtr virþinga maðr a Halogalandi hann hafþi þa langa hrið fiɴcꜹp oc konongs ſyſlo a morkiɴi hafþi hann ſtundom eiɴ haft eɴ ſtundom hofþo aðrir ſuma með honom ekki hafþi hann comit a fund Oláfs konongs eɴ þo hofþo farit orð oc ſendimenn millvm þeira oc var þat alt vingiarnlict oc þaɴ vetr er Oláfr konongr ſat i Niðaróſi fóro eɴ menn milli þeira Hareks or þiótto þa lyſti konongr ifir því at um ſumarit eptir ætlaði hann sér at fara norðr a Halogaland oc alt norðr til Landzenda eɴ þeir Háleygirnir hugðo allmisjafnt til þeirar ferðar Oláfr konongr bioz nu vm várit með v ſcipum oc hafþi nær ccc manna eɴ er hann var buiɴ þa byriar hann ferð ſina norðr með landi oc er hann com i Nꜹmdælafylki ſtefndi hann þing við bǫndr var hann þa til konongs tekiɴ a hverio þingi hann let þa oc þar ſem aɴars lꜹg þꜹ up ſem hann bꜹð mǫnnom þar i landi criſtni at halda oc lagði við líf oc limar eða aleigo ſǫc hveriom manni er eigi vildi undir ganga criſtin log veitti konongr þar morgom mǫnnom ſtórar refſingar oc lét þat ganga jamt ifir rika ſem orika ſcildiz hann svá við i hverio heraðe at allt folc játti at hallda hælga trú eɴ fleſtir rikis menn oc margir ſtór bǫndr gerþo veizlor i mot konongi fór hann svá norðr alt a Halogaland Harekr i þíotto veitti konongi veizlo oc var þar allmicit fiolmenni oc veizla in pryðiligſta Gorðiz Harekr þa lendr maðr Oláfs konongs feck honom veizlor svá ſem hann hafþi haft af enom fyʀom landzhǫfþingiom Maðr er nefndr Grankell eða Granketill ꜹðigr boandi oc var þa heldr við alldr eɴ þa er hann var a unga alldri hafþi hann i vicingo verit oc þa hermaðr þa er iþróttum gegndi Aſmundr hét ſonr hans oc var hann vm alla lúti lícr feðr sínom eða nocqvi framaʀ þat var margra manna mál at fyrir ſacir friðleícs afls oc iþrótta at hann hafi verit hiɴ iiji maðr at sér buiɴ i Noregi eɴ fyrſt hafa til verit nefndir Hacon Aþalſteins fóstri oc Oláfr Tryɢva ſon Grankell bꜹð Oláfi konongi til veizlo oc var þar veizla allkappſamlig leiddi Grankell hann ſtórum vingiofum i brot konongr bꜹð Aſmundi at fara með sér oc lagði til þeꜱ morg orð eɴ Asmundr þottiz eigi kuɴa at drepa hendi við veg sínom oc reðz hann til ferðar með konongi oc gerþiz ſiþan hans maðr oc com i ena meſto kærleika við konong Oláfr konongr dvalþiz meſta luta ſumar a Hálogalandi oc for i allar þinghár oc criſtnaði þar allan lyð þa bió i Biarkey Þorir Hundr hann var rikaſtr maðr norðr þar hann gerþiz þa lendr maðr Oláfs konongs Margir rikir bǫndaſynir reðuz þa til ferðar við Oláf konong þa er aleið ſumarit com konongr norðan oc ſneri þa iɴ eptir Þrandheimi til niðar oꜱ oc ſat þar eptir vm vetriɴ oc þaɴ vetr com þorkell foſtri veſtan or Orcneyiom þa er hann hafþi drepit einar Jarl rangmuɴ þat hꜹſt var i þrandheimi hallæri a korni eɴ aðr hafði lengi verit goð arferð eɴ hallæri var allt norðr i land oc því meira er norþaʀ var enn korn var gott ꜹſtr i land oc svá um uplꜹnd eɴ þess nꜹt við i Þrandheimi at menn atto þar micil forn korn Þat hſt váro ſǫgð Oláfi konongi þꜹ tiþendi innan or Þrandheimi at bndr hefþi þar veizlor fiolmennar at vetrnóttum váro þar dryckior miclar var konongi svá ſagt at þar væri miɴi ǫll ſignuð áſom at fornum ſiþ þat fylgði oc þeiri ſogn at þar væri drepit nt oc roſs oc roðnir ſtallar af bloþe oc framit blót oc veittr ſa fomáli at þat ſcyldi vera til árbótar þat fylgði því at ollom mǫnnom þotti þat ꜹðſynt at goðit hofðo reiðz því er Haleygir hofðo horfit til criſtni Eɴ er konongr ſpurþi þessi tiþinde þa ſendi hann menn iɴ i Þrandheim oc ſtefndi til sín bǫndum þeim er hann reð tilnefna Maðr er nefndr Ǫlvir a eɢio hann var kendr við b þaɴ er hann bio á hann var rikr maðr oc ætſtóʀ hann var hofoðs maðr ferðar þessar af hendi bǫnda til konongs oc er þeir coma a konongs fund þa bar konongr a hendr bǫndum þessi keɴzl Eɴ ǫlvir ſegir af hendi bønda oc at þeir hefþi engar veizlor haft þat hꜹſt nema gildi sín eða hvirfings dryckior en ſumir vina boð eɴ þat ſegir hann er yðr er ſagt frá orðtocom várom þrændaɴa þa er vér dreckom þa kuɴo allir vitrir menn at varaz ſlícar rðor eɴ eigi kaɴ ec at ſynia fyrir heimſca menn oc ǫlóða hvat þeir mæla Ǫlvir var maðr málſniallr oc máldiarfr varþi hann allar þessar rǫþor við bndr eɴ at lyctom ſegir konongr at iɴþrøndir mundo sér ſialfir bera vitni hvernug þeir ero trúaðir fengo bøndr þa leyfi til heimfarar fóro þeir oc þegar er þeir váro bunir Siþaʀ um vetriɴ var konongi ſagt at iɴþrǫnðir hǫfðo fiolmennt oc váro þar blót ſtór at miðiom vetri blotaðo þeir þa til friðar oc vetrarfars goðs eɴ er konongr þóttiz ſaɴfroðr um þetta þa ſendir konongr menn oc orðſending iɴ i Þrandheim oc ſtefndi bǫndum til bǫiar nefndi eɴ til menn þa er honom þótto vitraſtir Bǫndr átto þa tal sitt oc rǫddo sín i milli vm orðſending þessa váro þeir allir ofuſaſtir til ferðariɴar er aðr hofþo farit vm vetriɴ Eɴ við bǫn allra bonda þa reð ǫlvir til Eɴ er hann com ut til bǫiar for hann bratt a konongs fund oc tóko þeir tal bar konongr þat a hendr bǫndom at þeir hefþi haft miðsvetrarblót Ǫlvir ſvarar oc ſegir at bǫndr váro oſaɴir at þeire ſǫc hǫfþom vér ſegir hann jólaboð oc víþa i heraðom ſamdryckior ætla bǫndr eigi svá hnept til jolaveizlo sér at eigi verþi ſtór afhlꜹp oc drucko menn þat herra lengi ſiþan er a mærini micill hǫfoðſtaðr oc hús ſtór eɴ bygð micil umhverfis þickir mǫnnom þar til gleði gott at drecka morgum ſaman konongr ſvarar fá oc var heldr ſtyɢr þóttiz vita aɴat ſaɴara eɴ þat þa var fraborit bað konongr bǫndr aptr fara eɴ ec mun ſegir verþa víꜱ ens ſaɴa at þér dylit oc gangit eigi i mót eɴ hverſo ſem hér til hefir verit þa gerit ſlíct eigi optaʀ fóro þa bǫndr heim oc ſogðo ſína ferð oc þat at konongr var helldr reiðr Oláfr konongr hafði veizlo micla um paſca oc hafþi boiar menn i boþi síno oc svá bǫndr eɴ eptir paſca lét konongr ſetia fram ſcip sín oc bera til reiða oc árar lét þilia ſcipin oc tialda oc lét flióta ſcipin ſva buin við bryɢior Oláfr konongr ſendi menn eptir paſca i veradal Maðr er nefndr þoraldi ármaðr hann varðveitti konongs bu at Hꜹgi Eɴ konongr ſendi honom orð at hann ſcyldi coma til hans ſem ſcyndiligaz þóraldi lagðiz þa for eigi undir hǫfoð oc for þegar ut til biar með ſeɴdi mǫnnom konongr kallar hann a einmæli oc ſpurþi eptir hvat ſaɴendi væri a því er mér er ſagt fra ſiþum iɴþrǫnda hvart svá er at þeir ſnúaz til blóta vil ec ſegir konongr at þu ſegir mér ſem er oc þu veitz ſaɴaz ert þu til þess ſkyldr því at þu ert miɴ maðr þóralldi ſvarar heʀa þat vil ec yðr fyrſt ſegia at ec flutti hingat til bǫiar ſono mina ija oc kono oc lauſafe alt þat er ec matti með comaz Eɴ ef þu vill hafa þessa ſǫgo af mér þa ſkal þat vera a yðro valldi eɴ ef ec ſegi ſva ſem er þa mantu ſiá fyrir mino raði konongr ſegir ſeg þu ſatt fra því er ec ſpyʀ þic eɴ ec ſkal ſia fyrir raði þino ſva at þic ſkal ekki ſaca þat er yðr ſatt at ſegia konongr ef ec ſkal ſegia ſem er at iɴ um Þrandheim er náliga allt fólc alheiðit i atrúnaði þótt ſumir menn ſe þar ſcírðir eɴ þat er ſiþr þeira at hafa blót a hſt oc fagna þa vetri aɴat at miðiom vetri eɴ et iija at ſumri þa fagna þeir ſumri ero at þesso ráðe eynir oc ſparbyɢiar verdǫlir ſkeynir xí ero þeir er fyrir beitaz vm blótveizlornar oc a nu ǫlvir i vár at halda up veizloɴi er hann nu i ſtarfi miclo a mærini oc þangat ero tilflutt ǫll fꜹng þꜹ er til þarf at hafa veizloɴar Eɴ er konongr varð ens ſaɴa víꜱ þa lét hann blaſa ſaman liþi síno oc let ſegja mǫnnom at til ſcipa ſcyldi ganga konongr nefndi menn til ſcipſtiornar oc ſva ſveitarhofþingia eða hvert hvergi ſveit ſcyldi til ſcips var þa buiz ſciótt hafþi konongr v ſcip oc ccc manna oc hellt iɴ eptir firði var goðr byʀ oc tǫlþo ſneckiornar ecki lengi fyrir vindi eɴ þessa varði engan maɴ at konongr myndi svá ſciott coma iɴ þaɴug konongr com vm nóttina iɴ a mærina var þar þegar ſlegiɴ maɴhringr vm hus þar var ǫlvir hǫndvm tekiɴ oc lét konongr drepa hann oc mioc marga menn aðra eɴ konongr toc up veizlo þa alla oc lét flytia til ſcipa sinna oc svá fe þat allt bæþi huſbúnað oc klæðnað oc gripi er menn hofþo þangat flutt oc ſcipta ſem herfangi með mǫnnom sínom konongr let oc veita heimferð at bǫndum þeim er honom þótto meſtan luta hafa at átt þeim raðum váro ſumir hꜹndum tecnir oc jarn ſettir eɴ ſumir comuz a lꜹpi undan eɴ fyrir morgum var feit uptekit konongr ſtefndi þa þing við bndr eɴ fyrir því at hann hafði marga rikis menn hǫndum tekit oc hafþi þa i síno valdi þa reðo þat af frændr þeira oc vinir at jata konongi lyðni oc varð engi upreiſt i móti konongi ger i þat ſiɴ ſneri hann þar ǫllo folki a retta trú oc ſetti þar keɴimenn oc lét gora kirkior oc vígia konongr lagði Olvi ogilldan eɴ caſtaði ſiɴi eigo a fe þat allt er hann hafði átt eɴ um þa menn aðra er honom þótti meſt ſácbitnir let hann ſuma drepa ſuma hamla eɴ ſuma rac hann or landi en tóc fe af ſumum konongr for þa aptr ut til niðar óꜱ Maðr er nefndr Arni Armoðs ſon hann atti þoro dóttor þorſteins galga þꜹ voru born þeira Kálfr fiɴr þorbergr Amundi Kolbiorn Arnbiorn Árne Ragnhildr hana atti Hárekr or þiótto Arni var lendr maðr rikr oc agætr vinr micill Oláfs konongs þa váro með Oláfi konongi ſynir hans Kalfr oc fiþr váro þar i miclom metnaði kona ſu er átt hafþi ǫlvir a eɢio var ung oc friþ ǽttſtór oc ꜹðig þótti ſa coſtr agæta goðr eɴ forrað hennar hafþi þa konongr þꜹ ǫlvir atto ija ſono unga Kalfr Arnaſon beiddiz þess af konongi at hann gipti honom kono þa er ǫlvir hafðe átt oc fyrir vinátto ſakir veitti konongr honom þat oc þar með eignir þær allar er ǫlvir hafþi átt Gǫrði konongr hann þa lendan maɴ feck honom þa umboð ſitt iɴ um þrandheim gorðiz Kalfr þa hǫfþingi micill oc var maðr forvitri Þa hafþi Oláfr konongr verit ví vetr i Noregi þat ſumar comu til hans Jarlar af Orcneyiom þorfiɴr oc Bruſi eignaðiz Oláfr konongr lꜹnd þꜹ svá ſem fyʀ var þat ſumar for Oláfr konongr vm møri hváratveɢio oc i Rꜹmsdal um hꜹſtit þar geck hann af ſcipom sínom oc for þa til uplanda oc com fram a leſiar Leſiom oc a dofrum oc urðo þeir at taka við criſtni eða dꜹða þola eða undan at flyia þeir ſem því como við eɴ þeir er við criſtni tóko fengo konongi ſono sína i hendr i giſlingar til trúnaðar konongr var þar vm nóttina ſem borar heita á Leſiom oc ſetti þar fyrir preſta Siþan for hann yfir órodal oc svá um Liárdal oc com niðr þar ſem Stafabrecka heitir eɴ á ſu reɴ eptir dalnum er ótta heitir oc er bygð fǫgr tveim megin áreɴar oc er cǫlloð Lóar oc mátti konongr ſia eptir endilangri bygðiɴi ſcaði er þat ſegir konongr at breɴa ſkal bygð svá fagra oc ſtefndi ofan i daliɴ með liþi síno oc váro a b þeim vm nott er nes heitir oc toc konongr sér þar herbergi i lopti eino þar ſem hann ſvaf ſialfr í oc þat ſtendr eɴ i dag oc er ekki at því gert ſiþan oc var konongr þar nætr oc ſcár upp þingboð oc ſtefndi til ſin bæþi af vaga oc af Lone oc af Hedal oc let þat boði fylgia at þeir ſkulo aɴattveɢia halda bardaga við hann oc þola bruna af honom eða taka við criſtni oc fora honom ſono ſina i giſling Siþan comu þeir a konongs fund oc gengo til handa honom ſumir flyðo ſuðr i dala Dala guðbrandr hefir er væri oc var hersir at nafni honom jafnaðe Sigvatr ſcáld at ríki oc viðlendi við Erling Scialgsſon Sigvatr qvað vm Erling Eiɴ viſſa ec þér aɴan jálcs brik tꜹpuð lícan vítt reð gumna gætir Guðbrandr hét ſa lꜹndum ykkr qveþ ec jafna þicki orm laþs hati báða lẏgr hiɴ at sér lægir liɴſetrs er telſc betri Guðbrand atti ſon eiɴ þaɴ er hér ſe getit þa er Guðbrandr frá þessi tiþindi at Oláfr konongr var comiɴ a Lóar oc nꜹðgaði mǫnnom at taka við criſtni þa ſcar hann up herǫr oc ſtefndi ǫllom dǫlum til bǫar þess er hundþorp heitir til fundar við ſic oc þar comu þeir allir oc var ǫrgryɴi liþs fyrir því at þar liɢr vatn þat nær ſem Lǫgr heitir oc mátti þar jamvel fara til a ſcipum ſem a landi oc atti Guðbrandr þar þing við þa oc ſagði at ſa maðr var comiɴ a Lóar er Oláfr heitir oc vill bioða oꜱ trú aðra eɴ vér hǫfum aðr oc briota goð vár ǫll i ſundr oc ſegir svá at hann eigi miclo meira goð oc mátkara oc er þat furða er jorð breſt eigi i ſúndr undir honom er hann þorir ſlíct at mæla eða goð var láta hann lengr ganga oc vętti ec ef vér berum út Þor or hofi váro er hann ſtendr a þeima bǫ oc oꜱ hefir jafnan dugat oc sér hann Oláf oc hans menn þa mun Guð hans bráþna oc ſialfr hann oc menn hans oc at engo verþa þa ǫpto þeir upp allir ſeɴ oc mælto at Oláfr ſcyldi alldrigi þaðan comaz ef hann qvæmi a fund þeira oc eigi mun hann þora lengra ſuðr eptir dǫlonum ſegja þeir ſiþan ætlaðo þeir til Dcc manna at fara a nioſn norðr til breiðo eɴ fyrir því liþi var hofþingi ſonr Guðbranz xviij vetra gamall oc margir aðrir agætir menn með honom oc comu til bǫiar þeꜱ er Hof heitir oc oc com þar mart liþ til þeira þat er flyit hafþi af Leſiom oc Lóni oc vágum þeir er eigi villdo undir criſtni ganga eɴ Oláfr konongr oc Sigurþr byskop ſetto eptir keɴi menn a Loni oc a vága Siþan fóro þeir ifir vm úrgorꜹſt oc comu niðr a uſo oc váro þar um nóttina oc frago þꜹ tidendi at liþ var micit fyrir þeim þat frágo oc búendr er a breiþiɴi váro oc bioɢuz til bardaga moti konongi eɴ þa er konongr ſtoð up þa herklæddiz hann oc for ſuðr eptir ſúvǫllum oc létti eigi fyʀ eɴ a breiðuɴi oc ſa þar mikiɴ her fyrir sér búiɴ til bardaga Siþan fylcti konongr liþe síno oc reið ſialfr fyrir oc orti orða a bǫndr oc bꜹð þeim at taka við criſtni þeir ſvǫroðo þu munt ꜹðro við coma i dag eɴ gabba oꜱ oc ptu heróp oc borðo vápnom a ſcioldo sína konongs menn liopo þa fram ſkuto ſpiotum eɴ búendr ſnero þa þegar a flótta svá at fátt eítt ſtóþ eptir var þa ſonr Guðbrands hondum tekiɴ oc gaf Oláfr konongr honom grið oc hafþi með sér þar var konongr iiij nætr þa mælti konongr við ſon Guðbrands far þu aptr til fǫðor þins oc ſeg honom at brát mun ec þar coma Siþan for hann heim aptr oc ſegir feðr sínom hǫrð tiþendi at þeir hofþo hitt konong oc hófo bardaga við hann eɴ liþ várt flyði alt i fyrſtoɴi þegar eɴ ec varð handtekinn ſegir hann gaf konongr mér grið oc bað mic fara at ſegia þér at hann cømr hér bratt Nu hǫfum vér eigi meiʀ hér eɴ cc manna af því liþi ǫllo er vér hofþum þa til mótz við hann Nu reð ec þér þat faðir at beriaz ekki við þeɴa maɴ Heyra ma þat ſegir Guðbrandr at or þér er barðr kiarkr allr oc fórtu þa heilli heiman oc mun þér ſiá fǫr lengi vera oc truir þu þegar a órar þær er ſia maðr feʀ með oc þér hefir illa neiſo gerva oc þino liþi oc vm nottina eptir dreymdi Guðbrand at maðr com til hans lióꜱ oc ſtoð af honom micil ógn oc mælti við hann Sonr þiɴ fór enga ſigrfǫr a mót Oláfi konongi eɴ miclo muntu hafa miɴi ef þu ætlar at halda bardaga við konong oc muntu falla ſialfr oc allt liþ þítt oc muno vargar draga þic oc alla yðr oc hrafnar ſlíta hann varð ræddr mioc við ógn þessa oc ſegir Þorði íſtromaga er hǫfþingi var fyrir dǫlom hann ſegir Slíct et ſama bar fyrir mic ſegir oc vm morgoninn léto þeir bláſa til þings oc ſogðo at þeim þótti þat rað at eiga þing við þaɴ maɴ er norþan for með ny boðorð oc vita með hveriom ſaɴendom hann feʀ Siþan mælti Guðbrandr við ſon sinn þu ſkalt nu fara a fund konongs þess er þér gaf grið oc xij menn með þér oc svá var gert oc þeir comu a fund konongs oc ſegja honom ſitt ørendi at bondr vildo hafa þing við hann oc ſetia grið i milli konongs oc bønda konongr let sér þat vel þokkaz oc bunda þat við hann einka malum sín i milli meþan ſu ſtefna væri oc fóro þeir aptr við svá buit oc ſegja Guðbrandi oc þorði at grið váro ſett konongr fór þa til bøiar þess er liþsſtaþir heita oc var þar v nætr þa fór konongr a fund búanda oc atti þing við þa eɴ væta var a micil vm dagiɴ ſiþan er þingit var ſett þa ſtoð konongr up oc ſegir at læsir oc a Lóni a vaga hafa tekit við criſtni oc brotið niðr blót hus sín oc trúa nu a ſaɴan Guð er ſcóp himin oc jorð oc alla luti veít ſiþan ſetz konongr niðr eɴ Guðbrandr ſvarar eigi vitom vér vm hvern þu røþir callar þu þaɴ Guð er þu sér eigi oc engi aɴarra eɴ vér eigum þaɴ Guð er hvern dag má ſiá oc er því eigi uti i dag at veðr er vátt oc mun yðr hann ogorligr ſynaz oc micill firir sér vænti ec at yðr ſcióti ſkelk í bríngo ef hann kømr a þingit eɴ með því at þu ſegir at Guð yðaʀ má ſva mikit þa láttu hann nu at veðr ſe ſcẏiat i morgin eɴ regn ekki oc fiɴumz hér þa Siþan for konongr heim til herbergis oc for með honom ſonr Guðbrands i giſling vm qveldit þa ſpyrr konongr ſon Guðbrands hvernug goð þeira væri gert hann ſegir at hann var mercþr eptir Þor oc hefir hann hamar i hendi oc micill vexti oc holr iɴan oc gerr undir honom ſem hiallr ſe oc ſtendr hann þar a ofan er hann er úti eigi ſcortir hann gull oc ſilfr a sér iiij leifar brꜹðs ero honom førðir hvern dag oc þar við ſlátr Siþan fóro þeir i reckior eɴ konongr vacþi þa nótt oc var a bǫnom sínom eɴ er dagr var for konongr til mesſo oc ſiþan til matar oc þa til þings eɴ veðrino var ſva farit ſem Guðbrandr hafþi fyrir mælt þa ſtoð byskop up i kantara kápo oc hafþi mitr a hofþi oc bagal i henði oc taldi trú fyrir bǫndum oc ſegir margar jartegnir er Guð hafþi gert oc lꜹc vel rǫðu sinni þa ſvarar Þorðr íſtromagi Mart mælir hyrningr ſia er ſtaf hefir i hendi oc upi a ſem veðrar horn ſe biugt eɴ með því at þit felagar callit Guð yðarn svá margar jartegnir gera þa mæl þu við a morgin fyrir ſol láti hann vera heið oc ſolſkín oc fiɴumz þa oc gerom þa aɴat hvárt at verom ſáttir vm þetta mal eða hꜹldom bardaga oc ſcilþuz þa at ſiɴi Kolbeiɴ ſterki hét maðr er var með Oláfi konongi hann var kyniaðr or fiorðum hann hafþi þaɴ búnað jafnan at hann var gyrðr ſverþi oc hafþi ruddo micla i hendi er menn kalla klubbo konongr mælti við Kolbein at hann ſcyldi vera næſt honom um morgoninn Siþan mælti hann við menn sína gangit þér þaɴug i nott ſem ſcip bonda ero oc borit rꜹfar a ꜹllom eɴ riðit i brot eykiom þeira af bǫiom þar ero á oc svá var gǫrt eɴ konongr var þa nótt alla a bǫnom oc bað Guð þess at hann ſcyldi leyſa þat vendræði með ſiɴi mildi oc miſcunn Eɴ er konongr hafþi lokit tíþum oc var þat móti degi Siþan for hann til þings Eɴ er hann com a þing þa váro ſumir bøndr comnir þa ſa þeir miciɴ fiolda búanda fara til þings oc báro i milli sín manlícan mikit glæſt alt með gulli oc ſilfri eɴ er þat ſa bøndr þeir er a þingino váro þa liopo þeir allir up oc luto þvi ſcrimſli ſiþan var þat ſett a miþian þingvǫll Sáto ꜹðrom megin búendr eɴ ꜹðrom megin konongr oc hans liþ Siþan ſtoð up Dala Guðbrandr oc mælti hvar er nu guð þiɴ konongr þat ætla ec nu heldr lágt hꜹko ſceɢit oc ſva ſyniz mér ſem miɴa ſé karp þitt nu oc þeꜱ Hyrnings er þér callit byskop oc þar ſitr i hia þér heldr enn fyʀa dag fyrir því at nu er Guð váʀ comiɴ er ǫllo ræðr oc ſer a yðr með hvoſsom ꜹgom oc ſe ec at þér erot nu felmsfullir oc þorit varla ꜹgom up at ſea Nu fellit niðr hindrvitni yðra oc truit a goð várt er allt hefir ráð yðart i hendi oc lc sinni rǫðo konongr mælti við Kolbein svá at bǫndr viꜱo ekki til ef ſva beʀ til i ǫrendi mino oc þeir ſia fra Goði sínom þa ſlá þu hann þat hǫɢ ſem þu mátt meſt með ruddoɴi Siþan ſtoð konongr up oc mælti Mart hefir þu mælt i morgon til vár lætr þu kynliga ifir því er þu mátt eigi ſiá Guð várn eɴ vér vętom at hann mun coma brát til vár þu ógnar oꜱ Guði þíno er blint er oc dꜹft oc má hvarki biarga sér ne ꜹðrom oc kemz engan veg or ſtað nema boriɴ ſe oc vænti ec nu at honom ſe ſcamt til illz oc lítið þér nu til oc ſet i ꜹſtr þar feʀ nu Guð váʀ með lioſe miclo þa raɴ up Sol oc lito bǫndr allir til ſolariɴar eɴ i því bili lꜹſt Kolbeinn ſva goð þeira svá at þat braſt allt i ſundr oc liopo þar ut mẏꜱ ſva ſtorar ſem kettir væri oc eðlor oc ormar eɴ bǫndr urðo ſva ræddir at þeir flyðo ſumir til ſcipa eɴ þa er þeir hrundo ut ſcipom sínom þa liop þar vatn í oc fylldi up oc mátto eigi a coma eɴ þeir er til eykia liopo þa fundo eigi ſiþan let konongr calla búendr oc ſegir at hann vill eiga tal við þa oc hverfa búendr aptr oc ſetto þing oc ſtoð konongr up oc talaði eigi veit ec ſegir hark þetta oc lꜹp er þér gerit eɴ nu meguð þér ſia hvat guð yðaʀ mátti er þér bárot a gull oc ſilfr mat oc viſtir oc ſa nu hveriar vettir þess hofðo neytt mẏꜱ oc ormar eðlor oc pǫddor oc hafa þeir verr er a trúa oc eigi vilia lata af heimſco sínni Tacið þér gull yðart oc gerſimar er hér feʀ nu um vǫllo oc hafit heim til qviɴa yðaʀa oc berit aldri ſiþan eða a ſteina eɴ hér ero nu coſtir ij a með oꜱ aɴat tveɢia at þér tacið nu við criſtni eða haldit bardaga við mic i dag oc beri þeir ſigr af er ſa Guð vill er vér trúum á þa ſtoð Guðbrandr up oc mælti ſcaða mikinn hafum vér farit um Guð vart oc þo með því at hann mátti ecki við hialpa þa viliom vér nu trúa a þaɴ Guð ſem þu truir oc tóko þa allir við criſtni þa ſcirþi byskop Guðbrand oc ſon hans oc ſetti þar eptir keɴi menn oc ſcilduz þeir vinir ſem fyʀ váro uvinir oc let þar kirkio i dǫlunom Oláfr konongr for ſiþan ut a Heiðmǫrc oc criſtnaði þar því at þa er hann hafþi kononga treyſtiz hann eigi at fara viða um eptir ſlict ſtorvirki var þa uviða criſtnað um Heiðmǫrc Eɴ i þeire ferð letti konongr eigi fyʀ eɴ heiðmorc var alcriſtnoð oc þar vígðar kirkior oc keɴimenn til þa fór hann ut á þotn oc Haðaland oc rétti þar ſiðo manna oc letti svá at þar var alcriſtit þaðan for hann a Hringaríki oc gengo menn alt undir criſtni þat frágo Rꜹmar at Oláfr bióz upp þaɴug oc ſꜹmnoðo liþi ſaman oc mælto svá ſin i milli at þat er þeim ey muni ſu ifir fǫr er Oláfr hafþi þar farit fyʀa sinni þa com móti honom bnda ſamnaðr við á þa er Nizia heitir hǫfðo bǫndr her manns Eɴ er þeir fuɴduz ortu bǫndr þegar á til bardaga eɴ brátt braɴ við lutr þeira oc rukko þeir þegar undan oc váro barðir til batnaðar því at þeir tóko við criſtni for konongr ifir þat fylki oc ſkildiz eigi fyʀ við eɴ þar hǫfþo allir menn við criſtni tekit þaðan for hann ꜹſtr i Soleyiar oc criſtnaði þa bygð þar com til hans Ottaʀ Svarti oc beiddiz at ganga til handa Oláfi konongi þann vetr hafþi aɴdaz Oláfr Sviakonongr þa var Ǫnundr Oláfs ſon konongr i Sviðioð Oláfr konongr ſneri þa aptr a rꜹmaríki var þa mioc liþiɴ vetriɴ þa ſtefndi Oláfr konongr þing fiolment i þeim ſtað ſem ſiþan hefir verit heiðſævis þing ſetti hann þa þat i logom at til þess þings ſcyldi sækia uplendingar oc heiðſævis lǫg ſcyldo ganga um ǫll fylki a uplꜹndom oc ſva viða aɴars ſem ſiþan hafa þꜹ gengit Eɴ er várar ſótti hann út til ſævar lét þa búa ſcip sín oc for um várit ut til Tunsbergs oc ſat þar um várit þa er þar var fiolmennaz oc þungi var fluttr til bǫiar af ꜹðrom lꜹndom var þar þa árferð goð allt um víkina oc til goðrar hlitar alt norðr til Staðs eɴ hallæri micit alt norðr Þaþan Oláfr konongr ſendi boð um várit veſtr um Agðir oc alt norðr vm Rogaland oc vm Hǫrðaland at hann vill hvárki korn ne malt ne miol þaðan i brot lata ſelia let þat fylgia at hann mun þangat coma með liþ ſitt oc fara at veizlom ſva ſem ſiþvenia var til for þetta boð um þꜹ fylki ǫll eɴ konongr dvalþiz i vikiɴe vm ſumarit oc for alt ꜹſtr til landzenda Einaʀ þambarſcelfir hafþi verit með Oláfi Sviakonongi ſiþan er sveiɴ Jarl aɴdaþiz mágr hans oc gǫrz Svia konongs maðr tecit þar af honom læn micit Eɴ er konongr var aɴdaðr þa fyſtiz Einarr at leita sér griþa til Oláfs digra oc hofþo þar vm várit farit orðſendingar milli Eɴ er Oláfr konongr lá i elfi þa com þar Einarr þambarſcelfir með nokkora menn røddo þeir konongr þa vm ſætt sína oc ſamþiz þat með þeim at Einarr ſcyldi fara norðr til Þrandheims oc hafa eignir ſinar allar oc ſva þær jarðir er berglioto hofðo heiman fylgt fór Einarr þa norðr leið ſina Eɴ konongr dvalþiz i vikiɴi oc var lengi i borg vm hꜹſtit oc ondurþan vetr Erlingr Scjálgs ſon helt ríki ſino ſva at alt norðr fra Sognſǽ oc ꜹſtr til Liþandis neꜱ reð hann ǫllo við bøndr eɴ veizlor konongs hafþi hann miclo miɴi eɴ fyʀ þa ſtoð þo ſu ógn af honom at engi lagði i aðra ſcál eɴ hann vildi konongi þótti ofgangr at ríki Erlings Maðr er Aſlacr fitiaſcalli kynſtóʀ oc ríkr Scialgr faðir Erlings oc Aſkell faðir Aſlacs váro brǿðra ſynir Aſlacr var micill vinr Oláfs konongs oc ſetti konongr hann niðr a Suɴhǫrðalandi feck honom þar lén micit oc veizlor ſtórar oc bað konongr hann halda til fullz við Erling eɴ þat varþ ekki þaɴug þegar er konongr var ekki nær varð þa Erlingr eiɴ at ráða ſva ſem hann vildi þeira i milli var hann ekki at mívkari at Aſlakr villdi ſic fram hiá honom foro þeira ſcipti ſva at Aſlakr hellzt ekki við i ſyſloɴi for hann a fund konongs oc ſegir honom fra viðſcipti þeira Erlings konongr bað Aſlak vera með sér þar til er vér Erlingr fiɴumz konongr gerþi orð Erlingi at hann ſcyldi coma til a fund konongs eɴ er þeir fiɴaz þa eiga þeir ſtefnor oc mælti konongr ſva er mér ſagt fra ríki þino Erlingr at engi ſe ſa maðr norþan fra sognſæ til Liþandis néꜱ er frelſi ſino halldi fyrir þér ero þar margir menn er óþalbornir þttiz til vera at hafa réttindi af jafnbornum mǫnnom sér Nu er her Aſlakr frændi yðaʀ oc þickiz hann hellz kulda af keɴa um yðor viðrſcipti Nu veit ec þat eigi hvárt helldr er at hann hefir ſakir til þess eða ſkal hann hins atgialda er ec hefi hann þar ſett yfir varnat miɴ eɴ þott ec nefna hann til þess þa kæra  margir aðrir ſlict fyrir oꜱ bæþi þeir er i ſyſlum ſitia oc ármenn er bu varðveita oc veizlor ſkulo gera moti mér oc liþi mino Erlingr ſvarar því ſkal ſciótt ſvara ſegir hann at því ſkal neita at ec gefa þær ſacir Aſlaki ne ǫðrom mǫnnom at i þionosto yðaʀi ſe eɴ hino ſkal játa at nu ſem lengi hefir verit at hvaʀ vaʀ frenda vill ǫðrom meire vera ſva hino ꜹðro ſkal játa at ec geri þat loſtigr at beygia hálſiɴ fyrir þér Oláfr konongr eɴ hitt mun mér ꜹrðict þickia at lúta til Selþoris er þrælboriɴ er i allar ǽttir þótt hann ſe nu ármaðr yðaʀ eða aɴarra þeira er hans makar ero at kynferð þótt þér leɢit metorð a þa tóko til beɢia vinir oc báðo at þeir ſcyldo ſættaz ſegja ſva at konongi var at engum maɴi ſtyrcr jammicill ſem at Erlingi ef hann ma vera yðarr fullkomiɴ vinr J aɴan ſtað mælto þeir til Erlings at hann ſcyldi vægia til við konong ſegja svá ef hann hellzt i vinátto við konong at honom mun þa alt ꜹðvellict at coma ſlíco fram ſem hann vildi við hvern aɴarra lꜹc ſva ſtefno þeiri at Erlingr ſcyldi hafa ſꜹmo veizlor ſem [hann] hann hafþi aðr haft oc ſettuz niðr allar ſacir þær er konongr hafþi a heɴdi Erlingi ſcyldi oc fara til konongs Sciálgr ſonr hans oc vera með honom fór þa Aſlakr aptr til bua ſiɴa oc váro þa ſáttir at calla Erlingr for oc heim til bua sinna oc helt tecnum hætti vm ríki Sigurðr hét maðr Þóris ſon bróðir þoris hundz i Biarkey Sigurþr átti Sigriði dóttor Sciálgs ſyſtor Erlings Asbiorn hét ſonr þeira hann þótti all maɴvæɴ i upvexti sigurþr bió i ꜹmd á þrandarneſi hann var maðr ſtórꜹðigr virðinga maðr micill ekki var hann konongi handgengiɴ oc var Þorir fyrir þeim brǫðrum at virþingo er hann var lendr maðr konongs eɴ heima i búnaði þa var Sigurþr i engan ſtað miɴi rꜹſnar maðr hann var því vanr meþan heiðni var at hafa iij blót hvern vetr eítt at vetrnóttum eɴ aɴat at miðiom vetri iija at ſumri eɴ er hann tóc við criſtni þa helt hann þo tecnom hǽtti um veizlor hafþi hann þa um hꜹſtit vinaboð micit oc eɴ jolaboð um vetrinn oc bꜹð þa eɴ til sín morgum mǫnnom þriðio veizlo hafþi hann vm pásca oc hafþi þa oc fiolmennt Slíco helt hann fram meþan hann lifþe sigurðr varð ſóttdꜹðr þa var Aſbjǫrn xviij vetra toc hann þa arf eptir fǫðor sinn helt hann tecnum hǽtti oc hafði iij veizlor a hveriom vetri ſem faðir hans hafþi haft þess var ſcamt i milli er Aſbjǫrn hafði tekit við fǫðor arfi oc þess er árferð toc at verſna oc ſæði maɴa brugðuz Aſbjǫrn helt eno ſama vm veizlor sínar oc nꜹt hann þa þess við at þar váro forn korn oc forn fꜹng þꜹ er hafa þurfti Eɴ er þꜹ miꜱeri liðo af oc ǫɴor comu var þa korn engum mun betra eɴ hin fyʀi þa vildi sigrið at veizlor væri aftecnar ſumar eða allar Aſbiorn vildi þat eigi for hann þa vm hꜹſtið at hitta vini sína oc keypti korn þar ſem hann gat eɴ þá af ſumom for ſva fram þaɴ vetr at hellt veizlum ǫllom Eɴ eptir vm várit fenguz litil ſæði þvi at engi gat fræ corn at cꜹpa rǫddi sigrið vm at fæcka ſcyldi húscalla Aſbjǫrn vildi þat eigi oc helt hann ǫllo eno ſama þat ſumar korn var heldr oárvænt þat fylgði oc at ſva var ſagt ſuɴan or landi at Oláfr konongr baɴaði korn oc malt oc miol at flytia ſuɴan oc norþr i landit þa þótti Aſbirni vaɴdaz um tilfǫngiɴ búsens var þat þa ráð hans at hann lét fram ſetia byrðing er þat var haffǫranda ſcip at vexti ſcipit var gott oc reiði vaɴdaðr mioc til þar fylgði ſegl ſtafat með vendi Aſbjǫrn reðz til ferðar oc með honom xx menn fóro norþan um ſumarit oc er ekki ſagt fra ferð þeira fyʀ eɴ þeir coma i karmtſund aptan dags oc lꜹgðo at við Augvaldznes þa ſtendr bǫr micill ſcamt up eyna kǫrmt er heitir á Augvaldzneſi þar var konongs bú agætr bær þar reð fyrir Þorir ſelr var hann þar ármaðr Þorir var maðr ættſmár oc hafþi maɴaz vel ſtarfs maðr goðr ſniallr i máli áburðarmaðr micill framgiarn oc ovægiɴ lyddi honom þat ſiþan er hann fecc hans ſtyrc hann var maðr ſciotorðr oc ǫrorðr þeir Aſbjǫrn lágo þar um nott En um morgininn er lioſt var orþit geck Þorir ofan til ſcips oc nokkorir menn með honom hann ſpurþi hveʀ fyrir ſcipi þvi reði eno vegliga Aſbjǫrn ſegir til ſin oc nefndi fǫðor sinn þorir ſpyrr hvert hann ſcyldi fara et lengsta eða hvat honom væri at ǫrendum Aſbjǫrn ſegir at hann vill cꜹpa sér korn oc malt ſegir hann ſem ſatt var at hallæri var micit norðr i land eɴ oꜱ er ſagt at hér ſe vel ært villtu bǫndi ſelia oꜱ korn ec ſe at hér ero hiálmar ſtórir væri oꜱ þat órlꜹſn at þurfa eigi lengra at fara Þorir ſvarar ec ſkal gera þér órlſn at þu þurfir eigi lengra at fara at corncꜹpom eða víðara um rogaland ec kann þat ſegia þér at þu munt hér vel mega aptr hverfa oc fara eigi lengra því at þu mvnt eigi korn hér fa ne i ꜹðrom ſtǫðum því at konongr baɴar at ſelia heþan norðr i land oc far aptr haleygr ſa mun þér iɴ bezti Aſbjǫrn ſegir ef ſva er bndi ſem þu ſegir at ver manom ecki fá korncꜹp þa mun eigi miɴa mítt ǫrendi eɴ hafa kyɴi ſócn a Sóla oc ſiá híbyli Erlings frænda mins Þorir ſegir hverſo micla frændſemi átt við Erling hann ſegir móðir mín er ſyſtir hans þorir ſegir vera kaɴ þa at ec hafa þa ecki varliga mælt ef þu ert ſyſtorſonr konongsins rygia þa coſtoðo þeir Aſbjǫrn tioldonom af sér oc ſnero ut ſcipino Þorir callaði a þa farit nu vel oc comit hér þa er þér farit aptr Aſbjǫrn ſegir at ſva ſcylldi vera fara þeir nu leið sína oc coma at qveldi a jaðar fór Aſbjǫrn up með x menn eɴ aðrir x gætto ſcips eɴ er Aſbjǫrn com til bǫar feck hann þar goðar viðtǫcor oc var Erlingr við hann hiɴ kátaſti ſetti Erlingr hann et næſta sér oc ſpurði hann margra tiþinda norþan or landi Aſbjǫrn ſegir et lióſaſta af ǫrendum sínom Erlingr ſegir at þat var þa eigi væl til borit er konongr baɴaði kornſǫlor veit ec ſegir þeira manna ván hér at trſt mun til bera at brióta orð konongs verþr mér vaɴgætt til ſcaps konongs þvíat margir ero ſpillendr at vm vinátto vára Aſbjǫrn ſegir Seint er ſatt at ſpyria mér hefir kennt verit a unga aldri at moðir min væri friálsboriɴ i allar hálfor oc þat með at Erlingr a Sóla væri nu gǫfgaſtr hennar frænda en nu heyri ec þic ſegia at þu sér eigi svá friáls fyrir konongs þrǽlum at þu megir raða fyrir corni þino ſlíct er þér líkar Erlingr ſá til hans oc glótti við tꜹɴ oc mælti miɴa vitið af konongs ríki háleygir eɴ vér rygir eɴ ǫrorðr muntu heima vera áttu oc ekki langt til þess at telia Dreckum nu fyrſt frændi ſiám i morgin hvat er títt er vm ǫrende þitt Gǫrðu þeir ſva oc váro kátir vm qveldit Eptir vm dagiɴ talaz þeir viðr Erlingr oc Asbjǫrn oc mælti Erlingr hugſat hefi ec nokot fyrir vm corncꜹpinn þin Asbjǫrn eþa hverſo vandr muntu vera at cꜹponꜹtom hann ſegir at hann hirði þat aldrigi at hveriom hann keypti corn ef honom væri heimolt ſellt Erlingr mælti þat þicki mér likara at þrælar minir muno eiga korn ſva at þu munt vera full cꜹpa þeir ero ekki i logom eða landzrétt með ꜹðrom mǫnnom Asbjǫrn ſegir at hann vill þaɴ coſt þa var ſagt þrælonom til um þetta cꜹp léto þeir corn fram oc mallt oc ſelldo Asbirni loð hann ſcip ſitt ſem hann villdi eɴ er hann var i brot buiɴ leiddi Erlingr hann út með vingiofum oc ſcilduz þeir með kærleicom fekk Asbjǫrn(+K) byrleiði gott oc lagði at um qveldit i kꜹrmtſundi við Ꜹgvaldznes oc váro þar vm nottina þorir Selr hafþi þegar ſpurn af um farar Asbjarnar(+K) oc svá þat at ſcip hans var kaflaðit Þorir ſtefndi til sín liþi um nóttina ſva at hann hafþi fyrir dag lx manna hann fór a fund Asbjarnar(+K) þegar er lítt var lyſt gengo þeir þegar ut a ſcipit þa váro þeir Asbjǫrn(+K) klæddir oc heilſaði Asbjǫrn(+K) Þóri þorir ſpyrr hvat þunga Asbjǫrn(+K) hefþi a ſcipi hann ſegir at korn oc mallt var þórir ſegir þa mun Erlingr gera at vanda at taca firir hégóma(+K) mál ǫll orð konongs oc leiðiz honom eɴ eigi þat at vera hans mótſtoðo maðr i ǫllo oc er furða at er konongr lætr honom allt ly-ða var Þorir malóðe vm hriþ eɴ er hann þagnaðe þa ſegir Asbjǫrn(+K) at korn hofþo att þrælar Erlings þórir ſvarar ſnellt at hann hirði eigi um pretto þeira Erlings er nu hitt til Asbjǫrn(+K) at þér gangit a land elligar f(?+)rom vér yðr utbyrðis þvíat ver viliom enga þrꜹng hafa af yðr meþan vér ryðiom ſcipit Aſbjǫrn ſa at hann hafþi eigi liðscoſt við Þóri oc gengo þeir Aſbjǫrn a land up eɴ Þórir lét flytia farmiɴ allan af ſcipino Eɴ er rutt var ſcipit þa geck þorir eptir ſcipino hann mælti furðogott ſegl hafa þeir háleygirnir taki byrðings ſegl várt it forna oc fáe þeim þat er þeim fullgott er þeir ſigla lꜹſom kile ſva var gert at ſcipt var ſeglonum fóro þeir Asbjǫrn brot leið ſina við ſva buit oc ſtefndi hann nu norðr með landi oc letti eigi fyʀ eɴ hann com heim i ǫndverðan vetr oc varð ſia fǫr allfrǫg varð þa alt ſtarf tekit af Aſbirni at bua veizlor a þeim vetri Þorir bꜹð Asbirni(+K) til jola veizlo oc móþor hans oc þeim mǫnnom er þꜹ vildo hafa með sér Asbjǫrn vildi eigi fara oc ſat heima þat faɴ á at Þori þótti Asbjǫrn gera ovirþiliga til boþſins hafþi Þorir i fleyminge um farar Asbjarnar bæði er ſegir hann at micill er virþinga munr vár frænda Asbjarnar enda gorir hann svá ſlíct ſtarf ſem hann lagði á i ſumar at ſǫkia kynnit til Erlings a jaðar eɴ hann vill eigi her fara i næ-ſta hus til mín veit ec eigi hvárt hann hyɢr at Selþorir mani i hveriom holma fyrir vera Slíc orð ſpurði Asbjǫrn til þoris oc ǫɴor þeim líc Asbjǫrn undi ſtór illa ferð ſiɴe oc eɴ veʀ er hann heyrði ſlict haft at látri oc ſpotti var hann heima um vetriɴ oc for hvergi til heimboða CXXIV Cap Drꜳp Sel-þoris Aſbjǫrn atti langſcip þat var ſneckia xx ſesſa ſtoð i nꜹſti miclo Eptir kyndilsmeſſo let hann ſetia fram ſcipit oc bera til reiða oc lét bua ſcipit þa ſte-fndi hann til sín vinom sínom oc hafði nær lxxxxx manna oc alla vel vapnaða Eɴ er hann var buiɴ oc byr gaf þa ſigldi hann ſuðr með landi oc fara þeir ferðar ſiɴar oc byriar heldr ſeint eɴ er þeir sækia ſuðr i land þa fóro þeir utleið meiʀ eɴ þioðleið ekki varð til tiþinda um ferð þeira fyʀ eɴ þeir comu at qveldi fimta dag paſcha u tan at kǫrmt henne er þaɴug farit at hon er mikil ey lꜹng oc víþaſt(+K) ekki breið liɢr við þioðleið fyrir utan(+K) þar er micil bygð oc viða er eyin obygð þat er(+K) utliɢr til hafſins þeir Asbjǫrn lendo utan at eyioɴe þar er obygt var eɴ er þeir hǫfþo tialdat þa mælti Asbjǫrn Nu ſkulot þér vera eptir hér oc biþa min eɴ ec mun ganga up a eyna a nióſn(+K) hvat títt er i eyione því at vér hǫfom ekki umſpurt aðr Asbjǫrn hafði vándan bunað oc hǫtt ſiþan fork i hendi gyrðr ſverþi undir klæðum hann geck a land upp oc ifir a eyna eɴ er hann com a nokora hæð þa er hann mátti ſia til bǫiar a Ꜹgvaldzneſi oc ſva fram i kormt ſund þa ſa hann maɴfarar miclar bæþi a ſæ oc a landi oc ſótti þat fólc alt til bǫiar a Ꜹgvaldznesi honom þótti þat undarlict ſiþan geck hann heim til bǫiarens oc þar(+K) til er þionuſto menn bioɢo mat heyrði hann þa þegar oc ſcildi rǫðor þeira at Oláfr konongr var þar comiɴ til veizlo ſva þat með at konongr var til borða gengiɴ Asbjǫrn ſneri þa til ſtofuɴar Eɴ er hann com i forſto-fona þa geck aɴaʀ maðr ut eɴ aɴaʀ iɴ oc gaf engi maðr at honom gꜹm Opin var ſtofohurðin hann ſa(+K) at þorir Selr ſtoð fyrir háſætis borðino þa var mioc a qveld liþit Asbjǫrn heyrði til at menn ſpurðo þóri fra ſciptum þeira Aſbjarnar oc ſva þat at Þórir ſagði af langa ſogo oc þotti Asbirni hann halla ſynt ſǫgoɴi þa heyrði hann at maðr mælti Hvernog varð hann Asbjǫrn þegar er þér ruddut ſcipit þórir ſegir bar hann ſic til no-kkoʀar lítar oc þo eigi vel þa er vér ruddum ſcipit eɴ er vér tocom ſeglit af honom þa gret hann eɴ er Asbjǫrn heyrði þetta þa bra hann ſverþino hart oc títt oc lióp(+K) i ſtofona hio þegar til þoris com hoɢit utan á halſin fell hǫfuþit a borðit fyrir konongiɴ eɴ búkriɴ a fǫtr honom urðo borðdukarnir i bloði eíno bæþi upi oc niðri konongr mælti bað taka hann oc var ſva gert att Asbjǫrn var tekiɴ hꜹndom oc leiddr út or ſtofoɴi eɴ þa var tekiɴ borðbunaðriɴ oc dukarnir oc i brot boriɴ ſva likit þoris var i brot borit oc ſópat alt þat er bloðuct var konongr var allreiðr oc ſtillti vel orðum sínom ſva ſem hann var vanr jafnan Scialgr Erlingsſon ſtoð upp oc geck fyrir konong oc mælti svá Nu mun ſem optarr konongr at þar mun til umbótar at ſiá er þér erot ec vil bioða fe fyrir maɴ þeɴa til þess at hann haldi lifi ſino(+K) oc limum eɴ þér konongr ſcipið oc ſkerit vm alt aɴat konongr ſegir er eigi þat dꜹða ſǫc Skiálgr ef maðr brytr páſcafrið oc ſu ǫɴor er hann drap maɴ i konongs herbergi Su hin iija er yckr fǫðor þinom mun þikia lítils verþ er hann hafþi fǫtr mina fyrir hoɢſtokkiɴ Scialgr ſvarar illa(+K) er þat konongr er yðr mislícar eɴ elligar væri verkit et bezta uɴit eɴ ef verc þetta konongr þickir yðr i moti Scapi oc micils vert þa vætti ec at ec þiɢia micit af yðr fyrir þionosto mina Mono margir þat mæla at yðr ſe þat velgeranda konongr ſegir þóttu sér micils verþr Sciálgr(+K) þa mun ec eigi fyrir þinar ſacir briota lǫgin oc leɢia konongstignina Sciálgr ſnẏz þa i brot oc ut or ſtofoɴi xí(?+)j menn hofþo þar verit með Skjálgi oc fylgðo þeir honom allir oc margir aðrir gengo með honom i brot Scjálgr mælti til þóra-rins nefiolfsſonar ef þu vilt haœ(?)fa vinátto mina þa legðu allan hug a at maðriɴ ſe eigi drepiɴ fyrir Suɴodag Siþan feʀ Scjálgr oc menn hans oc tóko roðrar ſcúto er hann atti oc róa ſuðr ſva ſem a mátti taka oc comu i elding nætr a jaðar gengo þegar up til bǫiarens oc til loptz þess er Erlingr ſvaf i Scjálgr lióp(+K) a hurðina svá(+K) at hon brotnaðe at nǫglum við þat vacnar Erlingr oc aðrir ſem iɴi váro hann var ſciotaſtr a føtr oc greip up ſciold sinn oc ſverð oc liop til duraɴa oc ſpurþi hverr þar føri ſva a-kaft Scjálgr ſegir til ſin oc bað upp láta hurðina Erlingr ſegir þat var licligazt at þu mundir vera ef allheimsliga fór eða fara menn nokorir eptir yðr var þa latin up hurðin þa mælti Skjálgr þat væn-ti ec þott þér þiki ec fara akafliga at Aſbirni frænda þinom þicki ekki ofrſciótt þar er hann ſitr norðr a Ꜹgvaldznesi i fiotrum oc er þat maɴligra at fara til oc duga honom ſiþan havaz þeir feðgar orð við ſegir þa Scjálgr Erlingi alla atburði um víg Selþoris Oláfr konongr ſettiz i ſæti ſitt þa er um var buiz(+K) i ſtofoɴe oc var hann allreiðr hann ſpurþi hvat títt var um vegandann honom var ſagt at hann var uti i ſvǫlúm i gæzlo hafðr konongr ſegir hvi er hann eigi drepiɴ þórarinn ſegir nefjólfsſon herra callat er eigi þat morðverc at drepa menn um nætr þa mælti konongr Seti(+K) hann i fiotor oc drepi hann i morgin þa var Aſbjǫrn fiotraðr oc byr(g)ðr eiɴ i huſi um nóttina eptir um dagiɴ lyddi konongr morgontiðom Siþan gecc hann a ſtefnr oc ſat þar fram til hámesſo oc er hann geck fra tiðum mælti hann til þórarins mun nu vera ſolin ſva há at Aſbjǫrn vinr yðaʀ mun mega hanga þórarinn ſegir oc lꜹt konongi heʀa ſagði byskop hinn fyʀa fríadags at ſa konongr er allz a vald oc þoldi hann ſcaprꜹnir oc er ſa ſæll er helldr má eptir honom líkia eɴ eptir hinom er þa dømdo maɴiɴ til dꜹða eða þeim er olli maɴdrápino nu er eigi langt til morgins oc er þa ſykn dagr konongr leit við honom oc mælti raða munto þesso at hann mun ekki i dag drepiɴ ſkaltu nu taka við honom oc varðveita hann oc vit þat til ſaɴz at þar liɢr lif þitt við ef hann kemz i brot með nokoro móti Gek þa konongr leið sína eɴ þórarinn gekk þar til er Aſbjǫrn ſat i jarnom lét þórarinn þa af honom fiotor oc fylgði honom i ſtofo eina lítla oc lét þa fa honom drycc oc mat oc ſegir honom hvat konongr hefþi alagt ef Aſbjǫrn hlypi i brot Asbjǫrn ſegir at þórarinn þurpti ekki þat at óttaz ſat þórarinn þar hia honom lengi um daginn oc ſva ſvaf hann þar um nóttina lꜹgardag ſtoð konongr up oc fór til morgin tíþa Siþan geck hann a ſtefnor oc var þar fiolmennt comit af bondum oc átto þeir mart at kǽra ſat konongr þar lengi dags oc varþ heldr ſíþ gengit til hámesſo Eptir þat geck konongr til matar drack hann um hríð ſva at borð váro upi þórarinn geck til preſtz þeꜱ er kirkio varþveitti oc gaf honom ija ꜹra ſilfrs til þeꜱ at hann ſcyldi ringia til helgar jamſciótt ſem konongs borð fóro up eɴ er konongr hafþi druckit þa hríð ſem honom þótti fellt þa var borð uptekit þa mælti konongr ſegir at þa var ráð at þrælar(+K) fǫri með vegaɴdann oc dræpi hann i því bili var ringt til hælgar þa geck þórarinn fyrir konong oc mælti grið mun ſia maðr ſkulo hafa vm helgina þótt hann hafþi illa til gert konongr ſegir gǽttu hans þórarinn ſva at hann comiz eigi i brot gecc þa konongr til kirkjo oc fór til nóno eɴ þórarinn ſat eɴ um dagiɴ hia Asbirni Suɴodag gecc byskup til Asbjarnar oc ſcriptaði honom oc gaf honom lof til at ly-ða hámeꜱo þórarinn geck þa til konongs oc bað hann fá menn til at varðveita vegaɴdaɴ vil ec nu ſegir hann viðr ſciliaz hans mál konongr bað hann hafa þǫck fyrir þat feck hann þa menn til at varðveita Asbjǫrn var þa ſettr fiotorr a hann eɴ er til hámeꜱo var gengit þa var Asbjǫrn leiddr til kirkio ſtoð hann uti fyrir kirkjoɴi oc þeir er hann varðveitto konongr oc ǫll alþyða ſtoð at meſso Nu er þar til máls at taka er fyrr var frahorfit er þeir Erlingr oc Scjálgr ſonr hans gerþo ráþ sín vm þetta vannqvæ-þi oc ſtaðfeſtiz þat með aeɢian(+K) Sciálgs(+K) oc aɴarra ſona hans at þeir ſamna liþe oc ſkera upp herǫr com þa brátt ſaman liþ micit oc re-ðo þeir til ſcipa oc var þa ſcorat maɴtal oc var nær xv hundroþ manna fóro þeir með þat liþ oc como ſuɴodagiɴ i kǫrmt(+K) a (?+)Ꜹgvaldz nes oc gengo up til bǫiar með ǫllo liþino oc comu i þaɴ tíma er lokit var guðſpialli gengo þegar up at kirkjoɴi oc tóko Asbjǫrn oc var brotiɴ fiotorr af honom eɴ við gny þeɴa oc vápnabrac þa liopo allir iɴ i kirkjona þeir er aðr váro úti eɴ þeir er i kirkio váro þa li-to allir ut nema konongr hann ſtoð oc ſaz ekki um þeir Erlingr ſcipaðo liþi ſino tveim megin ſtrætis þess er lá fra kirkio oc til ſtofoɴar Stoð Erlingr oc ſynir hans næſt ſtofoɴi eɴ er allar tíþir váro ſungnar þa geck konongr þegar ut or kirkjo geck(+K) hann fyrſt fram i qvína eɴ ſiþan hverr æp-tir ꜹðrom hans manna þegar er hann com heim at dvronom þa gecc Erlingr fyrir dyrnar oc lꜹt(+K) konongi oc heilſaðe honom konongr ſvarar bað Guð hialpa honom þa toc Erlingr til máls Sva er mér ſagt at Aſbjǫrn frænda miɴ hafe ſott glpſca micil oc er þat illa konongr ef ſva er orþit at yðr ſe misþocki at Nu em ec þvi comiɴ at bioða fyrir hann ſætt oc ifir bøtr því lícar ſem þér vilit ſialfir gert hafa eɴ þiɢia þar i mót líf hans oc limar oc landzviſt konongr ſvarar Sva litz mér Erlingr ſem þér manit nu þykiaz hafa vald á um mál Asbjarnar veit ec eigi hvi þu lætr svá ſem þu ſcylir bioða ſættir fyrir hann ætla ec þic fyrir því hafa dregit ſaman her maɴz at nu ætlar þu at ráða vár i milli Erlingr ſegir þér ſkulot ráða oc ráða svá at vér ſcilimz ſáttir konongr mælti ætlar þu at rǽða mic Erlingr hefir þu því lið micit nei ſegir hann eɴ ef aɴat byr í þa mun ec nu ekki flyia Erlingr ſegir eigi þarftu at miɴa mic a þat at þeir hafa fundir okrir orþit hér til er ec hefi litiɴ liþscoſt haft við þér eɴ nu ſkal ekki leyna þic því er mér byr i ſcapi at ec vil at vit ſcilimz eða mér er ván at ec hætta ekki til fleiri funda váʀa Erlingr var þa rꜹðr ſem bloð i andliti þa geck fram Sigurðr biskop oc mælti til konongs heʀa æc byð yðr lyðne fyrir Guðs ſacir at þér ſættiz við Erling eptir því ſem hann byðr at maðr ſia hafi lífs grið oc lima eɴ þér ráðit einir ǫllo ſátt máli konongr ſvarar þér ſkulot ráða þa mælti biskop Erlingr fait þér konongi feſto þa er honom líki Siþan gangi Asbjǫrn til griða oc a konongs vald Erlingr feck feſtor eɴ konongr toc við Siþan gecc Asbjǫrn til griða oc a konongs vald [Erlingr fek feſt]oc kyſti a hꜹnd konongs Sneri þa Erlingr i brot með liþi síno varð þa ecki at qveþium Gecc þa konongr iɴ i ſtofona oc Aſbjǫrn með honom Siþan lꜹc konongr  up ſættar gerþina oc mælti svá þat ſkal upphaf ſættar okkaʀar Asbjǫrn at þu ſkalt ganga undir landzlǫg þꜹ at ſa maðr er drepr þionosto maɴ konongs þa ſkal hann taka undir þa ſꜹmo þionuſto ef konongr vill nu vil ec at takir up armenning þessa er Selþorir hefir haft oc rað hér fyrir bui mino a ꜹgvaldzneſi Asbjǫrn ſegir at ſva ſcyldi vera ſem konongr villdi verþ ec þo fyrſt at fara til bús mins oc ſcipa þar til konongr lét ſer þat væl líca for hann þaðan til aɴarrar veizlo þar ſem gór var i móti honom eɴ Asbjǫrn reðz þa til ferðar við foroneyti ſitt þeir hǫfþo legit i leyni vágom þa ſtund alla er Asbjǫrn var i brot hofðo þeir nioſn af hvat títt vm hans rað oc vildo eigi i brot fara fyʀ eɴ þeir viſsi hvat þar reðiz af %%CXXXIIX Cap Fra Þoori hund oc Asbirni Sels-bana %%Siþan ſnyz Asbjǫrn til ferðar oc lettir eigi fyʀ vm várit eɴ hann cømr norðr til bus ſins hann var callaðr Aſbjǫrn Selsbani Eɴ er Asbjǫrn hafdi heima verit eigi lengi þa hittuz þeir Þórir frændrnir oc talaz við ſpyrr Þorir Asbjǫrn vendiliga at um ferð hans oc alla atburdi þa  ſem þar hǫfþo orðit til tiþenda Eɴ Asbjǫrn ſagði ſǫgo þa ſem gengit hafþi þa ſegir Þorir þa muntu þickiaz hafa rekit af hendi ſvivirþing þa er þu vart ræntr a hꜹsti Svá er qvað Asbjǫrn eða hverſo þicki þér frændi þat ſkal ſkiott ſegia qvað þorir at ferð ſu hin fyʀi er þu fort ſuðr i land varþ hin ſvivirðligſta oc ſtoð ſu til nokoʀar umbótar eɴ þeꜱi fꜹr er bæði þín ſcꜹmm oc frænda þiɴa ef þat ſkal framgengt verþa at þu geriz konongs þræll oc jafningi hins verſta mannz þoris Sels Nu gǫr þu ſva maɴliga at þu ſit heldr at eignum þinom hér ſkulom vér frændr þínir veita þér ſtyrc til þeꜱ at þu comir aldri ſiþan i ſlíct ꜹngþveiti Asbirni þotti þetta vænlict oc áþr þeir Þorir ſciliz þa var þetta rað ſtaðfeſt at ſcyldi ſitia í bui ſino oc fara ekki ſiþan a konongs fund eða i hans þionosto oc gerþi hann ſva oc ſat heima at buum sínom %%CXXIX Cap Fra þvi er Olafr kunungr kriſtna Valldres %Eptir þat er [þeir] Oláfr konongr oc Erlingr  Scjálgsſon hǫfðo hitz a Ꜹgvaldznesi þa hófz með þeim af nyio ſundrþyckit oc vox til þeꜱ er þar af gerþiz fullr fiandſcapr milli þeira for Oláfr konongr at veizlom vm Hǫrðaland vm várit oc þa for hann up a vors því at hann ſpurði at fólc var þar lítt truað hann atti þing við bøndr þar ſem a vangi heitir comu þar bǫndr fiolment oc með alvæpni bꜹð konongr þeim at taka við criſtni eɴ bǿndr buðo bardaga i mot oc com ſva at hvarirtveɢio fylcto liði síno var þa ſva um bøndr at þeim ſcꜹt ſcelc i bringo oc villdi engi fremſtr ſtanda oc varð þat þa at lyctum er þeim gegndi betr at þeir gengo til handa konongi oc toco criſtni ſcildiz konongr eigi þaðan fyʀ eɴ þar var alcriſtnað orðit þat var eiɴ dag at konongr reið leið ſina oc ſꜹng pſálma sína  e hann com gegnt hꜹgonum nam hannſtað oc mælti þꜹ ſkal ſegia orð min maðr manne at ec calla rað at aldrigi ſiþan fari Noregs konongr i milli þessa hꜹga er þat oc ſogn manna at fleſtir konongar hafi þat varaz ſiþan þa fór Oláfr konongr  ut i oſtrarfiorð com þar til ſcipa sinna fór þa norðr i Sogn oc toc þar veizlor um ſumarit eɴ er hꜹſta toc ſneri hann iɴ i fiorðiɴ for þaðan up a valdres þar var aþr heiðit konongr for ſem akafligaz up til vazins com þar a ovart bǫndum oc toc þar ſcip þeira gecc þar a ſiálfr með ǫllo liþi síno ſiþan ſcar hann þingboð oc ſettiz þingit ſva nær vatnino at konongr atti allan coſt ſcipa ef hann þættiz þurfa Bǫndr ſótto þingit með her mannz alvapnaðan konongr bꜹð þeim criſtni eɴ bǿndr ǫptu moti oc báðo hann þegia gorðu þegar gnẏ mikinn oc vapnabrac eɴ er konongr ſa at þeir vildo ecki til lyða þess er hann keɴdi þeim oc þat aɴat at þeir hofþo þaɴ mg maɴz er ecki ſtóðz við þa ſneri hann rǫðuɴi ſpurði þa ef nokkorir væri þeir menn a þinginoér ſacir þær ættiz við er þeir vildi at hann ſetti i milli þeira þat faɴz bratt i orðum bónda at margir váro þar rangſáttir sín i milli er þa hǫfþo ſamhlꜹpa orðit at mæla móti  criſtniɴi Eɴ þegar er bǿndr tóko at kæra sín vendræði þa aflaði hveʀ þeira sér ſveitar at flytia ſitt mál fram gecc því þaɴ dag allan at qveldi var ſlitit þingino þegar er bǿndr hǫfþo ſpurt at Oláfr konongr hafþi farit um valdres oc hann var comiɴ i bygð þa hofðo þeir latit fara herǫr oc ſtefnt ſaman þegn oc þræl fóro með her þaɴ i móti konongi eɴ þa var viða aleyða i bygðiɴe Bǫndr heldo ſamnaðinom þa er þingino ſleít þess varþ konongr vís eɴ er hann com a ſcip sín þa lét hann róa um nóttina ifir þvert vatnit þar lét hann up ganga i bygðina let þar breɴa oc ræna Eptir um daginn rero þeir nes fra neſi lét konongr alt breɴa bygðina eɴ þeir bǿndr er i ſamnaðinom váro þa er þeir ſa reẏc oc loga til bǫia sinna þa urðo þeir lꜹsi flockinom ſtefndi þa hveʀ i brot oc leitaði heim ef hann mætti fiɴa hyſci sitt eɴ þegar er rof com i liþit þa fór hveʀ at ǫðrom til þess er alt riðlaðiz i ſmá flokka eɴ konongr reri ifir vatnit oc breɴdi þa a hvarotveɢia landi comu þá  bøndr til hans oc baðo miſcunar buðo handgongo sína gaf hann hveriom maɴi grið er til hans com oc þeꜱ crafþi oc ſva fe þeira mælti þa engi maðr við criſtni let konongr þa ſcíra folkit oc toc giſlar af bóndum Dvalþiz konongr þar lengi um hſtit lét draga ſcipin um eið a milli vatna fór konongr lítt um land upi fra vǫtnum því at hann truði illa bondum hann lét þar gera kirkior oc vígia oc ſetti keɴimenn eɴ er konongi þótti ván frøra þa ſotti hann a land up com þa fram a þotni þess getr Arnoʀ Jarla ſcald er Oláfr konongr hafþi breɴt a uplꜹndom þa er hann oriti um Harald bróðor hans %Gengr i ætt þat er yngvi uplendinga breɴdi þioð gallt rsis reiði rꜹɴ þess er fremſtr er manna villdut ꜹflgar alldir aðr var ſtyrt til váða grams dólgum fekkz galgi gagnpryðanda lyða %Siþan for Oláfr konongr norðr um dala alt til fiallz oc nam  eigi ſtaðar fyʀ eɴ hann com i þrándheim oc alt til niðarós bio þar til vetrviſtar oc ſat þar um vetriɴ Sa var hiɴ xdi vetr konongdoms hans %%aðr um ſumarit for Einaʀ þambaſcelfir or landi oc fyrſt veſtr til Englandz hitti þar Hacon Jarl mág sinn dvalþiz þar með honom um hrið Siþan for Einaʀ a fund Knúts konongs oc þa af honom ſtorar giafir Eptir þat for Einarr ſuðr um Sæ oc allt ſuðr til rumaborgar oc com aptr aɴat ſumar for þa til bua ſiɴa hittuz þeir Oláfr konongr þa ecki %%Alfhildr het kona er kǫllot var konongs ambǫt hon var þo af goðum ættom comiɴ hon var qviɴa friðuz hon var með hirð Oláfs konongs Eɴ þat vár varð þat til tiþinda at Alfhildr var með barne eɴ þat viꜱo trúnaðar menn konongs at hann mundi vera faðir barns þess Sva bar at eina nott at Alfhildi ſtóð ſott var þar fátt manna viðſtatt konor nokorar oc preſtr oc Sigvatr Scáld oc fair aðrir Alfhildr var þungliga haldin oc gekk henni nær dꜹða hon fǫddi ſveinbarn oc var þat um hrið er þꜹ viſso oglǫgt hvart líf var með barnino eɴ er barnit ſct ꜹndo up oc allomáttuliga þa bað preſtr Sigvat fara at ſegia konongi hann ſvarar ec þori fyrir engan mun at vekia konongiɴ því at hann baɴar þat hveriom manni at bregða ſvefni fyrir honom fyʀ eɴ hann vacnar ſiálfr preſtriɴ ſvarar nꜹðſyn beʀ nu til at barn þetta fáe ſcírn mér ſyniz þat all oliflict Sigvatr mælti heldr þori ec til þeꜱ at hætta at þu ſcirir barnit enn ec vekkia konong oc mun ec avitum uphalda oc gefa nafn svá gerþu þeir at ſveiɴ ſa var ſcirðr oc hét Magnús Eptir um morgininn þa er konongr var vaknaðr oc klæddr var honom ſagt allt frá þessum atburðom þa lét konongr calla til sín Sighvat konongr mælti hvi vartu ſva diarfr at þu létz ſcíra barn mítt fyʀ eɴ ec viſsa Sigvatr ſvarar því at ec vildi heldr gefa Guði ijá menn eɴ eiɴ fiandanom konongr mælti fyrir hvi mundi þat við liɢia  Sigvatr ſvarar barnit var atcomit dꜹða oc mundi þat fiandans maðr ef þat dǫi heiðit Eɴ nu var þat guðs maðr hitt er oc aɴat þótt ec viſſa þu værir mér reiðr at þar mundi eigi meira við liɢia eɴ líf mítt eɴ ef þu vill at ec tẏna því fyrir þessa ſǫc þa vænti ec at ec ſe guðs maðr konongr mælti hvi létzu ſveiniɴ Magnús heita ecki er þat várt ættnafn Sigvatr ſvarar ec het hann eptir karla magnuſi konongi þann visſa ec maɴ beztan i heimi þa mælti konongr gæfumaðr ertu micill Sigvatr er þat eigi undarlict at gæfa fylgi vizco hitt er kynlict ſem ſtundum kaɴ verþa at ſu gæfa fylgir ovizcom mǫnnom at ovitrlig ráð ſnúaz til hamingio var þa konongr allglaþr Sveiɴ ſa fǫddiz up oc var bratt efniligr er aldr for ifir hann %%Þat vár et ſama feck Oláfr konongr i hꜹnd Aſmundi Grankelsſyni ſyſlo a Hálogalandi hálfa til mótz við Hárek i þiótto eɴ hann hafðe aðr haft alla ſuma at veizlo eɴ ſuma at léni Aſmundr hafði ſcúto oc a nær xxx manna oc vapnaða vel eɴ er Aſmundr com norðr þa hittuz þeir Harekr ſegir Aſmundr honom hvernug konongr hafði tilſcipat um ſyſlona lét þar fylgia jartegnir konongs Harekr ſegir ſva at konongr myndi ráða hveʀ ſyſlo hefði eɴ þo gerþo ecki ſva enir fyʀi hofþingiar at miɴca várn rétt er ættbornir erom til rikis at hafa af konongom eɴ fa þa i hendr boanda ſonom þeim er ſlíct hafa fyʀ ecki með hꜹndom haft eɴ þott þat fyɴiz a Háreki at honom þótti þetta moti ſcapi þa lét hann Aſmund við ſyſlo taka ſem konongr hafþi orð til ſend for þa Aſmundr heim til fǫðor ſins dvalþiz þar litla hrið for þa ſiþan i ſyſlo sína norðr a Halogaland eɴ er hann com norðr i langey þa bioɢo þar brøðr ij het aɴaʀ Guɴſteiɴ eɴ ij karli þeir váro menn ꜹðgir oc virþinga menn miclir Guɴſteinn var buſyſlo maðr oc ellri þeira brðra Karli var friðr ſynom oc ſcartz maðr mikill eɴ hvartveɢi þeira var iþrotta maðr um marga luti Aſmundr feck þar goðar viðtǫcor oc dvalþiz þar um hrið heimti þar ſaman or ſyſloɴi ſlíct er fekkz Karli rǫddi þat fyrir Asmundi at hann vildi fara með honom ſuðr a fund Oláfs konongs oc leita sér hirðviſtar Asmundr fyſti þess raðs oc het umſyſlo sinni við konong at Karli fengi þat ǫrendi ſem hann beiddiz til Reðz hann þa til foroneytis með Asmundi Aſmundr ſpurði þat at Aſbjǫrn Selsbani hafþi farit ſuðr i vágaſtefno oc hafþi byrðing er hann atti oc nær xx menn á oc hans var þa ſuɴan ván þeir Asmundr fóro leið sína ſuðr með landi oc hǫfðo andviðri oc þo vind litiɴ Sigldo ſcip i moti þeim þꜹ er varo af vágaflota Spurðo þeir þa af hlioðe at um farar Aſbjarnar var þeim ſva ſagt at hann myndi þa ſuɴan a leið þeir Asmundr oc karli váro reckiofelagar oc var þar et kærſta þat var eiɴ dag er þeir Asmundr rero fram eptir ſundi nokkoro þa ſigldi byrðingr móti þeim var þat ſcip ꜹðkent þat var hlẏrbirt ſteint bæþi hvitom ſteini oc rꜹðum þeir hofþo ſegl ſtafat með vendi þa mælti karli við Asmund Opt rþir þu um at þér ſe forvitni micil a at ſia hann Aſbjǫrn Selsbana eigi kaɴ ec ſcip at keɴa ef eigi ſiglir hann þar Asmundr ſvarar gor svá væl lagsmaðr ſeg mér til ef þu keɴir hann þa reɴduz hia ſcipin oc mælti karl þar ſitr hann ſelsbani við ſtyrit i blám kyrtli Asmundr ſvarar ec ſkal fa honom rꜹðan kyrtil Siþan ſcꜹt hann Asmundr at Aſbirni Selsbana ſpioti oc com a hann miðian flꜹg i gꜹgnum hann ſva at faſt ſtoð fram i hꜹfða fioliɴi fell Asbjǫrn dꜹðr fra ſtẏrino fóro ſiþan hvarirtveɢio leiðar sinnar flutto þeir líc Aſbjarnar norðr a Þrandarnes let þa Sigrið ſenda eptir Þori Hund til biarkeyiar com hann til er buit var um líc Aſbjarnar eptir ſiþ þeira eɴ er þeir fóro i brot valdi Sigrið vinom ſinom giafir hon leiddi Þori til ſcips eɴ aðr þꜹ ſcildizc mælti hon Sva er nu Þorir at Aſbjǫrn ſonr miɴ lyddi áſtráðum þinom nu vanz honom eigi lif til at lna þat ſem vert var nu þott ec ſiá veʀ til fǫr eɴ hann mundi vera þa ſkal ec þo hafa vilia til Nu er hér giof er ec vil gefa þér oc vilda ec at þér qvæm væl i hald þat var ſpiót hér er nu ſpiot þat er ſtoð i gognum Aſbjǫrn ſon miɴ oc er þar eɴ bloðit a mattu þa heldr muna at þat mun hæfaz oc ſár þat er þu ſátt a Aſbirni bróðor ſyni þinom nu yrðe þér þa ſcǫroliga ef þu létir þetta ſpiót ſva af hꜹndom at þat ſtǫði i brioſti Oláfi digra Nu mæli ec þat um ſegir hon at þu verþir hvers mannz niðingr ef þu hefnir eigi Aſbjarnar Sneri hon þa i brot Þorir varð ſva reiðr orðum hennar at hann mátti engo ſvara oc eigi gaði hann ſpiotit lꜹſt láta oc eigi gáði hann bryɢioɴar oc mundi hann ganga a kaf ef eigi toki menn til hans oc ſtyddi hann er hann gecc ut a ſcipit þat var malaſpiot ekki micit oc gullrekiɴ falriɴ a rero þeir Þorir þa i brot oc heim til Biarceyiar Aſmundr oc þeir felagar fóro leið ſina til þess er þeir comu ſuðr til þrandheims oc a fund Oláfs konongs Sagði Aſmundr þa konongi hvat til tiþenda hafþi gǫrz i fǫrum hans Gǫrðiz karli hirðmaðr konongs heldo þeir Aſmundr vel vinatto sína eɴ orðtꜹc þꜹ er þeir Aſmundr oc karli hofþo mæltz við aðr víg Aſbjarnar varð þa for þat ekki leynt því at þeir ſiálfir ſogðo konongi fra þvi en þar var ſem mælt er at hveʀ a vin með ovinom váro þeir þar ſumir er ſlict hugfeſto oc þaðan af com þat til þoris Hundz %%Oláfr konongr bioz um várit er aleið oc bio ſcip sín ſiþan for hann um ſumarit ſuðr með landi atti þing við bændr ſætti menn oc ſiþaði land toc oc konongs ſcyldir hvar ſem hann for for konongr um hꜹſtið alt ſuðr til landzenda hafþi Oláfr konongr þa criſtnat land þar ſem ſtór heroð váru þa hafði hann oc ſcipað lǫgum um land alt hann hafþi þa oc lagt undir ſic orcneyiar ſva ſem fyʀ var ſagt hann hafþi oc haft orðſendingar oc gert sér marga vini bæði a Jſlandi oc grǫnlandi oc ſva i færeyiom Oláfr konongr hafþi ſent til Jſlandz kirkio við oc var ſu kirkia ger a þingvelli þar er alþingi er hann ſendi með klucko micla þa er eɴ er þar þat var þa eptir er Jſlendingar hǫfðo fǫrt lǫg ſin oc ſett criſtiɴ rett eptir því ſem orð hafþi tilſend Oláfr konongr Siþan fóro af Iſlandi margir metorða menn þeir er handgengnir gerþuz Oláfi konongi þar var þorkell Eyiolfs ſon þorleikr Bolla ſon Þorðr Kolbeins ſon Þorðr Barkar ſon þorgeiʀ Havarar ſon þormoðr Kolbrunar ſcáld Oláfr konongr hafþi ſent vingiafir morgum hofþingiom til Jſlandz eɴ þeir ſendo honom þa luti er þar fenguz oc þeir vænto at honom mundi þickia hellzt ſeɴding i Eɴ i þesso vinátto marki er konongr gerþi til Jſlandz bioɢo eɴ fleire lutir þeir er ſiþan urðo berir %%Oláfr konongr ſendi þetta ſumar þórarin nefiolfsſon til Jſlandz með orendum sínom oc helt þórarinn ſcipi ſino þá út or Þrandheimi er konongr for oc fylgði honom ſuðr a mǫri Sigldi þórarinn þa a haf ut oc fekk ſva micit raðbyri at hann ſigldi a viij dǫgrum til þeꜱ er hann toc eyiar a islandi oc fór þegar til alþingis oc com þar er menn váro at logbergi g þegar til logbergs Eɴ er menn hǫfðo þar mælt lǫgſcil þa toc þórarinn til máls Nefiolfsſon Ec ſcildumz fyrir iiij nottum við Oláf konong Haralds ſon Sendi hann qveþio hingat til landz ǫllom hǫfþingiom oc landzſtiornar mǫnnom oc þar með allri alþyðo karla oc qveɴa ungum mǫnnom oc gꜹmlom ſælum oc veſlom Guðs oc ſina oc þat með at hann vill vera yðaʀ drottiɴ ef þér vilit vera hans þegnar en hvárir aɴarra vinir oc fulltings menn til allra goðra luta menn ſvǫroðo væl mali hans qváþuz allir þat fegnir vilia at vera vinir konongs ef hann væri vinr hér landz manna þa toc þórarinn til mals þat fylgir qveðio ſending konongs at hann vill þess beiðaz i vinátto af norðlendingom at þeir gefi honom ey eða utſker er liɢr fyrir eyiafirði er menn kalla grímsey Vill þar i mot leɢia þꜹ gði af ſino landi er menn kuɴa honom til at ſegia eɴ ſendi orð Guðmundi a Mǫþrovǫllom til at flytia þetta mál því at hann hefir þat ſpurt at Guðmundr ræðr þar meſto Guðmundr ſvarar fúss em ec til vinátto Oláfs konongs oc ætla ec mér þat til gagns miclo meira eɴ utſker þat er hann beiðiz til Eɴ þo hefir konongr þat eigi rétt ſpurt at ec eiga meira vald a þvi eɴ aðrir því at þat er nu at almenning gert Nu muno vér eiga ſtefno at vár a milli þeir menn er meſt hafa gagn af eyioɴi ganga menn ſiþan til búþa Eptir þat eigo norðlendingar ſtefno milli sín oc rǫða þetta mál lagði þa hveʀ til ſlíct ſem ſẏndiz var Guðmundr flytiandi þessa máls oc ſnero þar margir aðrir eptir þvi þa ſpurðo menn hvi Einaʀ broðir hans rǫddi ecki vm þickir oꜱ hann kuɴa ſegia þeir fleſt glǫgſt at ſia þa ſvarar Einaʀ þvi em ec farǫðiɴ vm þetta mál at engi hefir mic atqvatt eɴ ef ec ſkal ſegia mina ætlan þa hyɢ at ſa mani til vera hér landz mǫnnom at ganga undir ſcattgiafir við Oláf konong oc allar alǫgor hér þvílícar ſem hann hefir við menn i Noregi oc muno vér eigi þat ofrelſi gera einom oꜱ til handa heldr bæði oꜱ oc ſonom várom oc allri ætt váʀi þeiʀi er þetta land byɢir oc mun anð ſu aldrigi ganga eða hverfa af þeꜱo landi eɴ þott konongr ſiá ſe goðr maðr ſem ec trui væl at ſe þa mun þat fara heþan fra ſem hingat til þa er konongaſcipti verðr at þeir ero ojafnir ſumir goðir eɴ ſumir illir eɴ ef landzmenn vilia halda frelſi síno því er þeir hafa haft ſiþan er land þetta bygðiz þa mun ſa til vera at lia konongi enſcis fangſtaðar á hvarki um landaeign hér ne um þat at gialda heþan aqveþnar ſculdir þær er til lyðſcyldo megi metaz eɴ hit calla ec vel fallit at menn ſendi konongi vingiafir þeir er þat vilia hca eða heſta tiolld eða ſegl eða aðra þa luti er ſendiligir ero er því þa vel varit ef vinátta kømr i móti eɴ um grims ey er þat at røða ef þaðan er engi lutr fluttr ſa er til mátfánga er þa má þar føða her mannz oc ef þar er utlendr herr oc fari þeir með langſcipom þaðan þa ætla ec morgum kotbondonum muni þickia verþa þrꜹngt fyrir dvrom oc þegar er Einaʀ hafþi þetta mælt oc innt allan veg þenna þa var ǫll alþyða ſnuin með eino ſamþycki at þetta ſcyldi eigi fáz Sa þórarinn þa orendis lóc sín um þetta mál %%Þorarinn geck aɴan dag til logbergs oc mælti þa enn ørendi oc hóf svá Oláfr konongr ſendi orð vinom sínom hingat til landz nefndi til þeꜱ Guðmund Eyiolfsſon Snoʀa goða þorkel Eyiolfsſon Scapta logſogo maɴ þorſtein Hallzſon hann ſendi yðr til þeꜱ orð at þer ſcyldut fara a fund hans oc ſǫkia þangat vinatto boð mælti hann þat at þér ſcyldut þessa ferð eigi undir hǫfoð leɢiaz ef yðr þtti nokkoro varða um hans vinátto þeir ſvǫroðo því máli þǫckoðo konongi boð ſitt qváþuz þetta ſegia mundo þórarni ſiþaʀ um ferðir ſínar þa er þeir hefþi raðit fyrir sér oc við vini ſina Eɴ er þeir hǫfþingiar tóko rǫðor sín i milli þa ſagði hveʀ ſem ſyndiz um ferð þessa Snoʀi goði oc Scapti lꜹtto þeꜱ at leɢia a þá hǽtto við Noregs menn at allir ſeɴ føri af iſlandi oc þangat þeir meɴ er meſt reðo fyrir landi Sogðo þeir at af þeꜱi orðſending þótti þeim heldr grunir adregnir um þat er Einarr hafþi getit at konongr mundi ætla til pyɴdinga nokkoʀa við Jſlendinga ef hann mætti ráða Gudmundr oc þorkell Eyiolfsſon fyſto mioc at ſcipaz við orðſending Oláfs konongs oc cǫlloðo þat ſømdar ferð micla mundo eɴ er þeir kniaðo þetta mál milli sín þa ſtaðfeſtiz þat hellzt með þeim at þeir ſialfir ſcyldo eigi fara eɴ hveʀ þeira ſcyldi gera maɴ af hendi ſiɴi þaɴ er þeim þtti bezt til falliɴ oc ſcilduz a því þingi við ſva buit oc urðo engar utanferðir a þvi ſumri Eɴ þórarinn fór tvivegis um ſumarit oc com um hꜹſtit a fund Oláfs konongs oc ſegir honom ſitt orendi ſlict er orðit var oc ſva þat með at hǫfþingiar mundo coma af Iſlandi ſva ſem hann hafþi orð til ſent eða ſynir þeira elligar %%Þat ſama ſumar comu utan af færeyiom til Noregs at orðſending Oláfs konongs Gilli logſogomaðr Leifr Ozurar ſon þoralfr or Dimon oc margir aðrir bønda ſynir Eɴ þrandr i goto biozt til ferðar eɴ er hann var buiɴ mioc þa toc hann fæli ſótt þa er hann var hvergi fǫʀ oc dvalþiz hann eptir Eɴ er þeir færeyingar comu a fund Oláfs konongs þa callaði hann þa a tal oc atti ſtefno við þa lꜹc hann þa  up uið þa ørendi þꜹ er undir bioɢo ferðiɴi oc ſegir þeim at hann vildi hafa ſcatt af færeyiom oc þat með at færeyingar ſcyldo hafa þꜹ lǫg ſem Oláfr konongr ſetti þeim eɴ a þeiri ſtefno faɴz þat a orðum konongs at hann mundi taca feſto til þeꜱa máls af þeim færeyſcom mǫnnom er þa váro þar comnir ef þeir vildi þat ſáttmál ſvardǫgum binda bꜹð þeim mǫnnom er honom þótto þar agæztir at þeir ſcyldo geraz honom handgengnir oc þiɢia af honom metorð oc vinátto eɴ þeim hinom færeyſcom virþiz ſva orð konongs ſem grunr mundi a vera hvernog þeira mál mundi ſnuazc ef þeir vildi eigi undir þat alt ganga ſem konongr beiddi þa Eɴ þo at til þessa máls yrði fleyri ſtefnolǫg aðr eɴ þat lycðiz þa varð þat framgengt alt er konongr beiddiz Gengo þeir til handa konongi oc gerþuz hirðmenn hans Leifr oc Gilli oc þoralfr Eɴ allir þeir fǫronꜹtar veitto ſvardaga Oláfi konongi til þeꜱ at hallda i færeyiom þꜹ lǫg oc þaɴ landzrett ſem hann ſetti þeim oc ſcatgildi þat er hann qvað á Siþan bioɢuz þeir hinir færeyſco til heimferðar Eɴ at ſcilnaði veitti konongr þeim vingiafir eɴ þeir er honom hofþo handgengnir gerzc  fara þeir ferðar ſiɴar þa er þeir váro búnir eɴ konongr let bua ſcip oc fecc manna til oc ſendi þa menn til færeyia at taka þar við ſcatti þeim er færeyingar ſcyldo gialda honom þeir urðo ekki ſnembúnir oc er fra ferð þat at ſegia at þeir coma eigi aptr oc engi ſcattr a því ſumri er næſt var eptir því at þeir hofðo ekki comit til færeyia hafði þar engi maðr ſcatt heimtan %%Oláfr konongr for um hꜹſtit iɴ i vikina oc gerþi orð fyrir sér til Uplanda oc let boða veizlor oc er hann ætlar ſer um vetriɴ at fara um uplꜹnd ſiþan byriar hann ferðina oc for til uplanda Dvalþiz Oláfr konongr þaɴ vetr a uplꜹndom for þar at veizlom oc leiðrétti þa luti þar er honom þótti ábóta vant ſamþi þa þar eɴ criſtnina er honom þótti þurfa þat gerþiz til tiþinda þa er konongr var a Heiðmorc at Ketill kálfr af ringo neſi hóf up bonorð ſitt hann bað Guɴhildar dóttor Sigurðar Sẏrs oc Áſto var Guɴhildr ſyſtir Oláfs konongs átti konongr ſvǫr oc foʀáð máls þess hann toc því vænliga var þat fyrir þa ſǫc at hann viꜱi um Ketil at hann var ættſtóʀ oc ꜹðigr vitr maðr hǫfþingi micill hann hafþi oc lengi aðr verit vinr Oláfs konongs micill ſva ſem hér er fyrr ſagt þat alt ſaman bar til þess at konongr uɴi raðs þessa Katli var þetta framgengt at Ketill feck Guɴhildar var Oláfr konongr at þessi veizlo Oláfr konongr for norðr i Guðbrandzdala toc þar veizlor þar bio ſa maðr er het Þorðr Gothormsſon a bǫ þeim er a Steig heitir Þorðr var maðr ríkaſtr i inn norðra lut dala eɴ er þeir konongr hittuz þa hóf Þorðr up bono[r]ð ſitt oc bað Iſríðar Guðbraɴzdóttor moðor ſystor Oláfs konongs átti þar konongr ſvǫr þessa máls eɴ er at þeim málum var ſettit þa var þat afraðit at þꜹ ráð tócuz oc feck Þórðr Isríðar Gǫrðiz hann ſiþan ǫluðar vinr Oláfs konongs oc þar með margir aðrir frændr Þorðar oc vinir þeir er eptir honom hurfo for Oláfr konongr þa aptr ſuðr vm þotn oc Haðaland þa a hringaríki oc þaðan ut i vikina fór  hann um várit til Tunsbergs oc dvalþiz þar lengi meþan þar var cꜹpſtefna meſt oc tilflutning let hann þa búa ſcip sín oc hafði með sér fiolmenni micit %%Sumar þetta com af iſlandi at orðſending Oláfs konongs Steiɴ ſonr Scapta logſǫgu mannz þóroddr ſonr Snoʀa goða Gellir ſonr þorkels Egill ſonr Siþu Hallz bróðir þorſteins Guðmundr Eyiolfsſon hafþi andaz aðr um vetriɴ þeir enir iſlenzco menn fóro þegar a fund Oláfs konongs er þeir mattu við comaz eɴ er þeir hitto konong fengo þeir þar goðar viðtǫcor oc váro allir með honom þat ſama ſumar ſpurði Oláfr konongr at ſcip þat hafði horfit er hann hafþi ſent til færeyia eptir ſcátti et fyʀa ſumar oc þat hafði hvergi til landa comit ſva at ſpurt væri konongr fecc þa til ſcip aɴat oc þar menn með oc ſendi til færeyia eptir ſcatti fóro þeir menn oc leto i haf eɴ ſiþan ſpurðiz ekki til þeira heldr  eɴ til eɴa fyʀi oc váro þar margar getr á hvat af ſcipum þeim mundi orþit %%Knutr eɴ ríki er ſumir calla eɴ gamla Knut hann var konongr i þaɴ tíþ ifir Englandi oc ifir Danaveldi Knútr ríki var ſonr Sveins Tiúgo Sceɢs Haralds ſonar þeir langfeðgar hofðo raþit langa æfi fyrir Danmǫrko Haraldr Gormsſon fǫðor faðir Knutz hafði eignaz Noreg eptir fall Haralds Guɴhildar ſonar oc tecit af ſcatta ſett þar til landzgǫzlo Hacon Jarl enn rika Sveiɴ Danakonongr ſonr Haralds reð oc fyrir Noregi oc ſetti ifir til landzgæzlo Eirík Jarl Haconar ſon reðo þeir brøðr þa landi oc Sveiɴ Haconar ſon til þeꜱ er Eiríkr Jarl for veſtr til Englandz at orðſeɴding Knúts ens ríka mágs síns eɴ ſetti þa eptir til rikis i Noregi Hacon Jarl ſon sinn oc ſyſtor ſon Knútz ens ríka mágs síns eɴ ſiþan er Oláfr digri com i Noreg þa toc hann fyrſt hǫndom Hacon Jarl oc ſetti hann af ríki svá ſem fyʀ er ritit for þa Hacon til Knúts moðor bróðor síns oc hafþi verit  ſiþan með honom alla ſtund til þeꜱ er hér er comit ſǫgoɴi Knutr inn ríki hafði uɴit England með oʀostom oc bariz til oc hafðe langt ſtarf aðr eɴ landz folkit hefði honom hlyðit orþit eɴ er hann þottiz fullcominn þar til landzſtiornar þa miɴtiz hann hvat hann þóttiz eiga þeꜱ rikis er hann hafþi eigi ſialfr varðveizlo ifir Eɴ þat var i Noregi hann þóttiz eiga at erfðom Noreg allan eɴ Hacon ſyſtor ſon hans þottiz eiga ſuman oc þat með at hann þóttiz með ſvivirþing látit hafa Sa var eiɴ lutr til þess er þeir Knútr oc Hacon hǫfþo kyʀo haldit um tilkall i Noreg at þa fyrſt er Oláfr Haralds ſon com i land liop upp allr mugr oc margmenne oc villdi ekki heyra aɴat eɴ Oláfr ſcyldi vera konongr ifir landi ǫllo eɴ þa ſiþan er menn þóttuz verþa oſialfraðir fyrir ríki hans þa leitaðo ſumir i brot or landi hofþo farit mioc margir rikis menn a fund Knutz konongs eða rikra bonda ſynir oc gefit sér ymiſt til orenda eɴ hveʀ þeira er com  a fund Knúts konongs oc hann vildi þyðaz þa fengo allir af honom fullar hendr fiar Matti þar oc ſia tígn miclo meire eɴ i ꜹðrom ſtǫðum bæði at fiolmenne því er þar var ſidǫgris oc umbunaði þeim ꜹðrom er þar var i þeim herbergiom er hann átti oc hann var ſialfr í Knútr hiɴ ríki tóc ſcatt oc ſcyld at þeim þioðlꜹndom er ꜹðgoz váro a norðr lꜹndom eɴ þeim mun ǫllum er hann atti meiri at taka eɴ aðrir konongar þa gaf hann oc þvi ǫllo meira eɴ hveʀ konongr aɴarra J ǫllo ríki hans var friðr ſva goðr at engi þorði þar a at ganga eɴ ſialfir landzmenn hǫfðo frið oc fornan landz rétt af ſlíco fekz honom frægð micil vm ǫll lꜹnd Eɴ þeir er af Noregi comu kǫrþo ofrelſi ſitt margir oc tiáþo þat fyrir Haconi Jarli eɴ ſumir fyrir ſialfom konongi at Noregs menn mundo þa vera bunir til at hverfa aptr undir Knút konong oc jarlinn oc þiɢia af þeim frelſi ſitt þessar røþor fello Jarli vel i ſcap oc kærði þat fyrir konongi oc bað hann leita eptir ef Oláfr konongr vildi upgefa rikit fyrir þeim eða miðla með ſáttmáli nockoro váro hér margir flutnings menn með Jarli i ſiɴi %%Knútr hiɴ ríki ſendi menn veſtan af Englandi til Noregs oc var þeira ferð buin allvegliga hꜹfðo þeir bræf oc iɴſigli Englakonongs þeir comu a fund Oláfs Haralds Noregs konongs um várit i Tunsbergi Eɴ er konongi var ſagt at þar váro comnir ſendimenn Knúts ens ríka þa varð hann ſtyɢr við ſegir ſva at Knútr mynde enga menn þangat ſenda með þeim ǫrendum er honom eða hans mǫnnom mundi gagn i vera oc var þat nokkora daga er ſendimenn náðo ekki fundi konongs enn er þeir fengo lof til at mæla við hann þa gengo þeir fyrir konong oc báro fram bref Knúts konongs oc ſegja ørendi þꜹ ſem fyl[g]ðo at Knútr konongr callar sína eígn a Noregi ǫllom oc telr at hans forellrar hafa þat ríki haft fyrir honom Enn fyrir þeim ſǫcom at Knútr konongr vill frið bioða til allra landa þa vill hann eigi herſcildi fara til Noregs ef aɴars er afcoſtr eɴ ef Oláfr konongr Haralds ſon vill vera konongr ifir Noregi þa fari hann a fund Knúts konongs oc take landit i lén af honom oc geriz  hans maðr oc gialdi honom ſcatta ſlica ſem Jarlar gulldo fyʀ Siþan báro þeir bref fram oc ſꜹgðo þꜹ allt ſlict et ſama þa ſvarar Oláfr konongr þat hefi ec heyrt ſagt i fornom fraſǫgnom at Gormr konongr dana þotti vera gildr þioðkonongr oc reð hann fyrir Danmǫrko einni eɴ þessom dana konongom er ſiþaʀ hafa verit þickir þat ecki einhlítt Er nu ſva komit at Knútr ræðr fyrir Danmǫrko oc fyrir Englandi oc hefir hann þo nu undir ſic brotit miciɴ luta Scotlandz Nu callar hann til ættleifðar miɴar i hendr mér kuɴa ſcyldi hann hóf at um ſiþir um agirni ſína eða mun hann eiɴ ætla at ráða fyrir ǫllom norðr lǫndom eða mun hann einn ætla at eta kál allt a Englandi fyʀ mun hann þvi afla eɴ ec føra honom hꜹfoð mitt eða veita honom lotning ne eina Nu ſkolot þér ſegia honom þꜹ min orð at ec mun veria oddi oc eɢio Noreg meþan mer endaz lifdagar til enda gialda engom manni ſcatt af ríki mino Eptir þenna orſcurð bioɢuz a brot ſendimenn Knúts konongs oc voro eigi ǫrendi fegnir Sigvatr ſcáld hafþi verit með Knúti konongi oc gaf Knútr konongr honom gullhring  þaɴ er ſtóð halfa morc þa var oc þar með Knuti konongi Berſi Skaldtorfo ſon oc gaf Knútr konongr honom ij gull[h]ringa oc ſtóð hveʀ halfa morc oc þar með ſverð buitt ſva qvað Sigvatr %Knutr hefir okr hiɴ ítri alldáðgꜹfugr báþom hendr er hilmi fuɴdvm hún ſcrꜹtliga búnar þér gaf hann morc eþa meira margvitr oc hior bitran gullz ræðr gerva ollo guð ſialfr eɴ mér halfa %Sigvatr gerði at athvarfi um ſendimenn Knúts oc ſpurði þa margra tiþenda þeir ſogðo honom ſlict er hann ſpurþi af viðræðum þeira Oláfs konongs oc svá fra ørendis locom ſegja at hann hefði þungliga tekit þeira málum oc vitom vér eigi ſegia þeir af hveriom hann hefir trꜹſt til ſlícs at neita þvi at geraz maðr Knúts konongs oc fara a fund hans oc mundi ſá hans coſtr beſtr því at Knútr konongr er ſva mildr at aldri gera hofþingiar svá ſtort til við hann at eigi gefi hann þat  alt up þegar er þeir fara a fund hans oc veita honom lotning var þat nu fyrir ſcꜹmmo er til hans comu ij konongar norþan af Scotlandi af fífi oc gaf hann þeim up reiði sína oc lꜹnd þꜹ oll er þeir hǫfþo aðr átt oc þar með ſtórar vingiafir þa qvað Sigvatr %Hafa allframir jofrar ut ſin hꜹfoð knúti førð or fífi norþan friðcp var þat miðio ſeldi Olafr aldri opt vá ſigr hiɴ digri hꜹs i heime þvíſa hann engum ſva manne %ſendimenn Knúts konongs fóro aptr leið ſina oc byriaðe þeim vel um hafit fóro þeir ſiþan a fund Knúts konongs oc ſogðo honom orendis loc sín oc ſva þꜹ alyctarorð er Oláfr konongr mælti ſiþarſt við þá Knútr konongr ſvarar Eigi ſegir Oláfr konongr rétt ef hann ætlar at ec myni eiɴ vilia eta kál alt a Englandi ec mundi vilia heldr at hann fyɴi þat at mér bẏr fleira iɴan rifia eɴ kál eitt því at heþan ſkolo honom kꜹld ráð coma undan hverio rifi þat ſama ſumar comu af Noregi til Knúts konongs Aſlácr oc Skialgr ſynir Erlings af jaðri  oc fengo þar goðar viðtǫcor þvíat Aslácr atti Sigriði dóttor Sveins Jarls Haconarſonar váro þꜹ brǫþra born oc Hacon Jarl Eiríks ſon feck Knútr konongr þeim brǿðrom veizlor ſtorar þar með sér %%Oláfr konongr ſtefndi til sín lendom mǫnnom sínom oc fiolmentiz mioc um ſumarit því at þꜹ fóro orð um at Knútr hinn ríki mundi fara veſtan um ſumarit þóttuz menn þat ſpyria af cꜹpſcipom þeim er veſtan comu at Knútr myndi ſamandraga her mikiɴ á Englandi Eɴ er aleið ſumarit þa ſannaði aɴaʀ eɴ aɴaʀ ſyniaði at herr myndi coma Eɴ Oláfr konongr var um ſumarit i víkiɴi oc hafði menn a nióſn ef Knútr konongr qvæmi til Danmerkr Oláfr konongr ſendi menn um hꜹſtit ꜹſtr til Sviþioðar a fund Ǫnundar konongs mágs síns oc lét ſegia honom orðſendingar Knúts konongs oc tilcall þat er hann hafþi við Oláf konong vm Noreg oc lét þat fylgia at hann hygði ef Knútr legði Noreg undir ſic at Ǫnundr mundi lítla hrið þaðan i fra hafa i friði Sviaveldi oc callar þat rað at þeir byndi ſaman rað sín oc riſi i moti oc ſegir at þa ſcorti eigi ſtyrc til at  halda deilo við Knút konong Ǫnundr konongr tóc vel orðſending Oláfs konongs oc ſendi þꜹ orð i mót at hann vill leɢia felagſcap af ſiɴi hendi við Oláf konong svá at hvaʀ þeira veitti ꜹðrom ſtyrc til af ſino ríki hvaʀ ſem fyʀ þarf þat var oc i orðſending milli þeira at þeir scyldo fiɴaz oc ætla rað fyrir sér ætlaði Ǫnundr konongr at fara um vetriɴ eptir ifir veſtra Gꜹtland Eɴ Oláfr konongr efnaði sér til vetrſeto i Sarps borg %%Knútr hiɴ ríki com þat hꜹſt til Danmerkr oc ſat þar um vetriɴ með fiolmenni micit honom var ſagt at menn oc orðſendingar hefþi farit milli Noregs konongs oc Svía konongs oc þar myndi ſtorrði undir bua Knútr konongr ſendi menn um vetriɴ til Sviþioðar a fund Ǫnundar konongs ſendi honom ſtórar giafir oc vinmæli ſegir ſva at hann mætti vel kyʀ ſitia um deilor þeira Oláfs digra því at Ǫnundr konongr ſegir hann oc ríki hans ſkal i friði vera fyrir mér Eɴ er ſendimenn comu a fund Ǫnundar konongs þa baro þeir fram giafir þær er Knútr konongr ſendi honom oc vinátto hans með Ǫnundr konongr toc þeim rðum ecki fliótt oc þottuz sendimenn þat afiɴa at Ǫnundr konongr mundi vera mioc ſnuiɴ til vinátto við Oláf konong  foro þeir aptr oc ſegia Knúti konongi ǫrendis loc sín oc þat með at þeir báðo hann engrar vinátto vænta af Ǫnundi konongi %%Vetr þaɴ ſat Oláfr konongr i Sarpsborg oc hafþi fiolmenni micit þa ſendi hann Karla hiɴ Háleẏſca norðr i land með ǫrendum sínom for Karli fyrſt til uplanda ſiþan norðr um fiall com fram i Niðaróſi toc þar fe konongs ſva micit ſem hann hafþi orð til ſend oc ſcip gott þat er honom þótti væl tilfallit ferðar þeirar er konongr hafþi fyrir ætlat eɴ þat var at fara til Biarmalandz norðr var ſva ætlat at Karli ſcyldi hafa felag konongs oc eiga hálft fé hvaʀ við aɴan Karli helt ſcipino norðr a Halogaland ſnemma um várit reðz þa til ferðar með hanom Guɴſteinn bróðir hans oc hafþe hann sér cꜹpeyri þeir váro nær hálfom þriðia tigi manna a ſcipi því foro þegar vm várit ſnemmendis norþr a morkina Þorir Hundr ſpurði þetta þa gerþi hann menn oc oc orðſeɴding til þeira bræðra oc þat með at hann ætlar at fara um ſumarit til Biarmalandz vill hann at þeir hafi ſamflot oc hafi at jafnaði þat er til fengiar verðr þeir Karli ſenda þꜹ orð at móti at þorir ſcyli hafa xxv menn ſva ſem þeir hafðo vilia þeir þa at af fe því er fæſc se ſcift at jafnaðe milli ſcipaɴa fyrir utan cꜹpeyri þaɴ er menn hofðo eɴ er ſendimenn þoris comu aptr þa hafði hann fram latit ſetia langſcips buzo micla er hann atti oc latit búa hann hafði til ſcips þeꜱ huſcarla ſina oc váro a ſcipino nær lxxx manna hafþi Þorir eiɴ foʀráð liþs þeꜱ oc ſva aflan þa alla er fengiz i ferðiɴe eɴ er Þorir var buinn helt hann ſcipi ſino norðr með landi oc hitti þa karla norðr i Sandveri Siþan fóro þeir allir ſaman oc byriaði vel Gunnsteinn rddi við Karla bróðor sinn þegar er þeir Þorir hittuz at honom þótti Þorir vera hollzti fiolmeðr oc ætla ec ſegir hann at þat væri raðligra at ver ſnerim aptr oc frim ekki ſva at þorir ætti alla coſti við oꜱ þvíat ec trui honom illa Karli ſegir eigi vil ec aptr hverfa eɴ þo er þat ſatt ef ec hefða vitat þa vér várom heima i Langey at þorir Hundr mundi coma i ferð vára með liþ ſva micit ſem hefir at vér mundim hafa haft fleiri manna með oꜱ þeir brðr røddo þetta við Þóri ſpurðo hverio þat gegndi er hann hafþi menn miclo fleire með sér eɴ ſva ſem orð hofðo umfarit hann ſvarar ſva vér hofom ſcip micit oc liþſcyflt þiki mér i háſca fǫrum ſlícum eigi goðum dreng ꜹkit fóro þeir um ſumarit optaz þaɴug ſem ſcipin gengo til þa er byrleit var geck meira ſcipit þeira karla ſigldo þeir þa undan eɴ þa hvasſara var ſótto þeir Þorir þa eptir váro þeir ſialdan allir ſaman eɴ visſuuz þo til jafnan Eɴ er þeir comu til Biarmalandz þa lꜹgðo þeir til cꜹpſtaðar tócz þar cꜹpſtefna fengo þeir menn allir fullræði fiar er fe hofþo til at veria Þorir feck óf grávoro oc biór oc ſafala Karli hafþi oc allmicit fé þat er hann keypti ſkiɴa vǫro micla Eɴ er þar var  lokit cꜹpſtefno þa heldo þeir ut eptir áɴe víno var þa ſundr ſagt friði við landzmenn enn er þeir coma til hafs út þa eigo þeir ſcipara ſtefno Spyʀ þorir ef mǫnnom ſe nokoʀ hugr a at ganga up a land oc fa sér fiar menn ſvǫroðo at þess váro fusir ef fe fꜹng lægi bryn við þorir ſegir at fe mundi fáz ef ferð ſu tøkiz væl eɴ eigi ovænt at maɴhætta geriz i foriɴi allir ſogðo at til vildo raða ef fiár vón væri þorir ſegir at þaɴug væri hattat þa er ꜹðgir menn ꜹɴdoðuz at lꜹſafe ſcyldi ſcipta með hinom dꜹða oc ꜹrfom hans ſcyldi hann hafa hálft eða þriðiung eɴ ſtundom miɴa þat fe ſcyldi bera ut i ſcóga ſtundom i hꜹga oc ꜹſa við moldo ſtundum váro hus atgoʀ hann ſegir at þeir ſcyldi búaz til ferðariɴar at qveldi dags Sva var mælt at engi ſcyldi reɴa fra ꜹðrom engi ſcyldi oc eptir vera þa er ſtyrimenn ſegði at i brot ſcyldi þeir leto menn eptir at gæta ſcipa Eɴ þeir gengo a land up váro fyrſt vellir ſléttir eɴ þar næſt morc micil þorir geck fyrir eɴ þeir brǿðr Karli oc Guɴsteinn þorir bað menn fara hlioðſamliga  oc hleypið af triánom berki ſva at hvert tre ſe fra ꜹðro þeir comu fram i rioðr eítt micit Eɴ i rioðrino var ſciðgarðr hár hurð fyrir oc lęſt vi menn af landzmǫnnom ſcyldo vaka ifir ſciðgarðinom hveria nótt ſiɴ þriðiung hverir í] þa er þeir þorir comu til ſciðgarðzins váro vǫco menn heimgengnir Eɴ þeir er þar næſt ſcyldo vaca váro eigi comnir a vorðiɴ þórir geck at ſciþgarðinom oc krǫcþi up á ǫxinne las ſic up eptir for ſva iɴ um garðiɴ ꜹðrom megin liþſens hafþi comu þeir jamſnimma til hurðariɴar tóko þa frá ſlagbranda oc luko up hurðina gengo menn þa iɴ i garðiɴ mælti þórir i garði þessom er hꜹgr hrørt alt ſaman gull oc ſilfr oc mold ſkolo menn þar til raða eɴ i garðinom ſtendr goð Biarma er heitir jómále verþi engi ſva diarfr at hann ræni ſiða ganga þeir a hꜹgiɴ oc tóko fe ſem meſt mátto þeir oc báro i klædi ſin fylgði þar mold micil ſem vón var Siþan mælti Þórir at menn ſcyldo i brot fara ſegir hann svá Nu ſkolot þit brǫðr Karli oc Guɴſteinn fyrſtir fara eɴ ec mun ſiðarſt  Snero þeir þa allir ut til hliðſens þórir veic aptr til Jómala oc toc ſilfrbolla er ſtoð i kniam honom hann var fullr af ſilfr peɴingum ſteypti hann ſilfrino i killting sína eɴ dro a hꜹnd sér hꜹddo er ifir var bollanom gecc þa ut til hliðſins þeir foronꜹtar váro þa comnir allir ut or ſciðgarðinom urðo þa varir við at þorir hafði eptir dvaliz Karli hvarf aptr at leita hans oc hittuz þeir fyrir iɴan hliðit Sa Karli at Þorir hafði þar ſilfr bollan ſiþan rann Karli at iomálanom hann ſa at digrt men var á hálſe honom Karli reiddi til xina oc hio i ſundr tygiliɴ aptan a halſinom er menit var feſt við varð hǫɢ þat ſva micit at hꜹfoðit hrt af iomala varð þa breſtr ſva micill at ǫllum þeim þótti undr at Toc Karli menit foro þeir þa i brot Eɴ jamſciott ſem breſtriɴ hafði orðit comu fram i rioþrit varðmenninir oc bléſo þegar i horn sín þvi neſt heyrðo þeir luðra gang alla vega fra sér  ſotto þeir þa fram at ſcoginom oc i ſcogiɴ eɴ heyrðo til rioðrſins aptr óp oc kall váro þar Biarmar comnir þorir Hundr geck ſiþarſt allra manna liþs síns ij menn gengo fyrir honom oc báro fyrir honom ſekk þar var i því lícaſt ſem aſca þar toc þorir í hendi sinni oc ſeri þvi eptir i ſloðina ſtundom caſtaði hann þvi fram ifir liþit fóro ſva fram or ſcoginom a vǫllona þeir heyrðo at herr Biarma for eptir þeim með kalli oc gꜹlon illiligri þuſto þeir þa fram or ſcoginom eptir þeim oc svá a tvǽr hliðar þeim eɴ hvergi comu Biarmar ſva nær þeim eða vapn þeira at meín yrði at eɴ þat kꜹɴoðo þeir af at Biarmar ſæi þa eigi eɴ er þeir comu til ſcipaɴa þa gengo þeir Karli fyrſtir a ſcip því at þeir váro fremſtir aðr eɴ þórir var lengſt a landino þegar er þeir Karli comuz a ſcip ſitt coſtoðo þeir tioldom af sér oc ſlogo feſtom Siþan drogo þeir ſegl ſitt up geck ſcipit brátt ut a hafit Eɴ þeim þori  tocz allt ſeiɴa var ſcip þeira oꜹðraðnara Eɴ er þeir tóko til ſegls þa váro þeir Karli comnir langt undan landi ſigldo þa hvarirtveɢio ifir gandvík nott var þa eɴ lios ſigldo þeir þa bæþi nætr oc daga alt til þess er þeir Karli lꜹgðo aptan dags at eyiom nokorum lꜹgðo þar ſegl oc cꜹſtoðo ackerum oc biðo þar ſtrꜹmfallz þvíat rꜹſt micil var fyr þeim þa coma þeir Þorir eptir leɢiaz þeir oc um ackeri Siþan ſcuto þeir báti geck þorir á oc menn með honom oc rero þeir þa til ſcips þeira Karla geck þórir up a ſcipit þeir brǿðr heilſoðo honom væl þorir bað Karla ſelia sér menit þyckiomz ec macligaſtr at hafa coſtgripi þa er þar váro tecnir því at mér þottuð þér min niota er undan qvama [vár] var með engom maɴhaſca eɴ mér þóttir þu Karli ſtyra oꜱ til ens meſta geigs þa ſegir Karli Oláfr konongr a fe þat alt at helmingi er ec afla i ferð þeꜱi nu ætla ec honom menit far þu a fund hans ef þu vill kaɴ þa vera  at hann fae þér menit ef hann vill fyrir því eigi hafa er ec toc þat af jomalanom þa ſvarar Þorir oc ſegir at hann vill at þeir fari up a eyna oc ſcipti fengi ſino Gunnsteinn ſegir at þa ſcipti ſtrꜹmum oc mál væri at ſigla ſiþan draga þeir up ſtrengi sína eɴ er Þorir ſá þat fór hann ofan i batiɴ rero þeir til ſcips síns þeir Karli hofþo þa dregit ſegl ſitt oc váro langt comnir aðr þeir Þorir hefþi upcomit síno ſegli fóro þeir þa ſva at þeir Karli ſigldo avalt fremri oc hǫfðo við hvarirtveɢio alt ſlíct er mátto þeir fóro ſva til þess er þeir comu i geirs ver þar er bryɢiolæge fyrst er norþan feʀ þar comu þeir fyrſt hvarirtveɢio aptan dags oc lꜹgðo þar til hafnar i bryɢio lægi lágo þeir Þorir inn i hofninne eɴ þeir Karli váro i utanverðri hǫfniɴi eɴ er þeir Þorir hofðo tialldat þa gecc hann a land upp oc þeir menn mioc margir ſaman fóro þeir til ſcips Karla hǫfþo þeir þa umbuiz þorir callaði ut a ſcipit oc bad ſtyrimenn a land ganga þeir brðr gengo a land oc nockorir menn með þeim þa hóf þórir ena ſomo rǫðo ſem fyʀ at hann bað þa a land ganga oc bera fe til ſciptis er þeir hofðo tecit at herfangi þeir brðr ſogðo at engi væri nauðſyn a því fyʀ[r] eɴ þeir qvæmi heim i bygð þorir ſegir at þat var eigi ſiðvenia at ſcipta herfangi eigi fyʀ eɴ heima oc hætta ſva til um einarð manna þeir rꜹddo um þetta nockorum orðum oc þotti ſinn veg hvarom þa ſneri þorir i brot oc er hann var ſcamt comiɴ þa veik hann aptr oc mælti at foronꜹtar hans ſcyldo bíþa þar hann callar a Karla ec vil mæla við þic einmæli ſegir hann Karli geck i móti honom eɴ er þeir hittuz lagði þórir ſpioti til hans a honom miðiom ſva at i gognum ſtod mælti þa þórir keɴa máttu Karli þar eiɴ biarkeyinginn hugða ec oc at þu ſcyldir keɴa ſpiotit ſelshefni Karli dó þegar eɴ þeir  þorir gengo aptr til ſcipſins þeir guɴſteiɴ ſa fall Karla ruɴo þeir þegar til oc tóko likit báro til ſcips síns brugðo þegar tioldum oc bryɢiom oc heimtuz ut fra landi ſiþan drógo þeir ſegl oc fóro leid ſina þeir þorir ſa þat þa reka þeir tiold af siér oc buaz ſem akafligaz eɴ er þeir drogo ſeglit þa geck i ſundr stagit for ſeglit ofan þverſcipa varð þeim þori þat dvol micil aðr þeir qvæmi up ꜹðro ſiɴi ſeglino váro þeir Guɴſteinn þa langt comnir er ſcriþr var at ſcipi þóris gerþo þeir þorir bæþi ſigldo oc rero undir ſlict ſama gerþo þeir Guɴſteinn fóro þa hvarirtveɢio ſem akafligaz dag oc nott dro ſeint ſaman með þeim því at þegar er eyiaſundin tóko til þa varð miukara at vik-ia gunnsteins ſcipi eɴ þo drógo þeir þorir eptir svá at þa er þeir Gunnsteinn comu fyrir lengiovík þa ſnua þeir þar at landi oc lio-po af ſcipino oc a land  up Eɴ lítlo ſiþaʀ coma þeir þorir þar oc lꜹpa up eptir þeim oc ellta þa Kona ein gat holpit Gunnsteini oc folgit hann oc er ſva ſagt at ſu væri fiolkuɴig mioc oc foro þeir þorir aptr til ſcips tóko fe þat alt er a var ſcipino guɴſteins eɴ báro griot i ſtaðin flutto ſcipit ut a fiorðiɴ hioɢo a rꜹfar oc ſeycto niðr Siþan fóro þeir þorir heim til Biarceyiar þeir Gunnsteinn foro fyrſt mioc huldo hofdi flutt-uz a ſmábátom fóro um nætr en lágo um daga fóro ſva til þeꜱ er þeir comu fram um Biarcey oc alt til þess er þeir comu or ſyſlo þoris for gunnsteinn fyrſt heim i Langey oc dvaldi þar ſcamma hrið for hann þá þegar ſuðr a leið letti hann eigi fyʀ eɴ hann com ſuðr i þrandheim oc hitti þar Oláf konong oc ſegir honom tiþendi ſlíc ſem ordiɴ váro i Biarmalandz ferðiɴi konongr let illa ifir þeira ferð eɴ bavð Gunnsteini með sér at vera oc ſegir þat at hann ſcyldi leiðrétta mál Gunnsteins þa er hann mætti við comaz Gunnsteinn þectiz þetta boð oc dvaldiz hann með Oláfi konongi %%Sva er ſagt fyʀ at Oláfr konongr var þaɴ vetr ꜹſtr i Sarpsborg er Knutr hiɴ ríki ſat i Damǫrko Ǫ-nundr Sviakonongr reið þaɴ vetr ifir veſtra gꜹtland oc hafþi meiʀ eɴ xxx manna fóro þa menn oc orðſendingar milli þeira Oláfs konongs Gǫrðo þeir ſin i milli ſtefno lag at þeir ſkyldo hittaz um várit við konga hello freſtodo þeir fund-inom fyrir þa ſǫc at þeir villdo vita aðr þeir fyɴiz hveriar tiltekior Knútr konongr hefþi Eɴ er aleið várit bioz Knútr konongr með li-ðe síno at fara veſtr til Englandz hann ſetti eptir i Danmǫrko hꜹrða Knút ſon sinn oc þar með honom Ulf Jarl ſon þorgils ſpracaleɢs Ulfr atti Azſt-riði dóttor Sveins konongs eɴ ſyſtor Knúts hins ríka þeira ſonr var Sveiɴ er ſiþan var konongr i Danmǫrko Ulfr Jarl var hiɴ meſti merkismaðr Knútr ríki for veſtr til Englandz eɴ er þat ſpurdo konongar Oláfr oc Ǫnundr þa fóro þeir til ſtefn-oɴar oc hittuz i elfi við konongahello varþ þar fagnafundr oc vinátto mal micil ſva at þat var bert fyrir alþyðo eɴ þo  rǫddo þeir marga luti sín i milli þa er þeir ij visſo oc vard þat ſumt ſiþaʀ framgengt oc ǫllom ꜹglioſt eɴ at ſcilnaði kononga ſciptuz þeir giofum við oc ſcilþuz vinir for þa Ꜹnundr konongr up a Gꜹtland eɴ Oláfr konongr for þa norðr i vikina oc ſiþan út a Agðir oc þaðan norðr með landi oc lá hann mioc lengi i eikunda ſundi oc beið byriar hann ſpurði at Erlingr Skjálgs ſon oc iaðar byɢiar með honom lágo i ſamnaði oc hofþo her mannz þat var eiɴ dag at menn konongs rǫddo sín i milli um veðr hvárt væri ſuɴan eða utſyɴingr eða hvart þat veðr væri ſegltǫct eða eigi fyrir jaðar Tǫldo þat fleſtir at uſiglanda væri þa ſvarar Haldoʀ Bryniolfsſon þat munda ec ætla ſegir hann at ſiglanda mundi þickia þetta veðr fyrir jaþar ef Erlingr Scjálgs ſon hefði veizlo buit fyrir oꜱ a Sóla þa mælti Oláfr konongr at afſcyldi láta tioldiɴ oc leɢia ſciponom var ſva gert Sigldo þeir þaɴ dag fyrir jaðar oc dugðe veðr et bezta lꜹgðo at um qveldit i Hvitingsey for konongr þa norðr a Hꜹrðaland oc for þar at veizlom %%Vár þat hafþi farit ſcip af Noregi ut til færeyia a þvi ſcipi fóro orðſendingar Oláfs konongs til þeꜱ at coma ſcyldi utan af færeyiom eiɴhveʀ þeira hirð manna hans Leifr Ꜹzorar ſon eða Gilli logſogo maðr eða þóralfr or Dímun eɴ er þeꜱi orðſending com til færeyia oc þeim var ſagt ſialfum þa rǫða þeir ſin a milli hvat undir mun bua orðſendingonni oc com þat a ſamt með þeim at þeir hugðo at konongr mundi vilia ſpyria eptir um þꜹ tiþinde er ſumir menn hofþo fyrir ſatt at þar mundi gerzc hafa í eyionum um misfarar ſendi manna konongs þeira tveɢia ſcipſagna er engi maðr hafþi afcomiz þeir reðo þat af at þórálfr ſkyldi fara Reðz hann til ferðar oc bio byrþing er hann atti oc aflaði þar til manna váro þeir a ſcipi x eða xij eɴ er þeir váro bunir oc biþo byriar þa var þat tiðenda i ꜹſtr ey i gꜹto at þrándar at eiɴ goðan veðrdag geck þrandr i ſtofo eɴ þeir  lago i pǫllum broþor ſynir hans ij Sigurðr oc Þorðr þeir váro þorlacs ſynir hin þriði hét Gꜹtr hiɴ rꜹði hann var eɴ frændi þeira allir váro þeir foſtrar Þrandar gerviligir menn var Sigurðr ellztr þeira oc fyrir þeim meſt i ǫllo Þorðr atti keɴingar nafn var hann callaðr Þorðr hiɴ lági hann var þo maɴa hę ſtr oc var hitt þo meiʀ at hann var þrecligr oc ramr at afli þa mælti þrandr mart ſcipaz a mannz æfi Otítt var þa þat er vér vorum ungir at menn ſcyldo ſitia eða liɢia veðrdaga goða þeir er ungir váro oc til allz væl fǫrir mundi þat eigi þickia liclict enom fyʀom mǫnnom at Þoralfr or Dimon mundi vera þroſca maðr meire eɴ þér Eɴ byrðingr ſa er ec hefi átt oc her ſtendr i nꜹſti ætla ec at nu geriz ſva forn at funi undir bráðino er hér hus hvert fullt af ullo oc verðr ekki til verþz haldit mundi eigi ſva ef ec væra nokkorum vetrum yngri Sigurðr liop up oc het a þa Gaut oc þorð qvaz eigi þola fryio þrandar ganga þeir ut oc þar til er huscarlar váro ganga þeir til oc ſetia fram byrðingiɴ leto þeir þa flytia til farm oc lóðo ſcipit  Scorti þar eigi hia farm til ſva reiði allr með ſcipi bioɢo þeir þat a fám dǫgom váro þeir oc menn x eða xij a ſcipi toco þeir þóralfr ut eitt veðr allir visſuz til jafnan i hafino þeir comu at landi i hernu aptan dags logðo þeir Sigurðr utan við ſtrondina oc var þa ſcamt milli þeira þat varð til tiþinda um aptaninn er myrct var oc þeir þóralfr ætlaðo til rekna búaz þa geck þóralfr a land upp oc aɴaʀ maðr með honom leitaðo þeir sér ſtaðar oc er þeir váro búnir ofan at ganga þa ſegir ſa ſva er honom fylgði at caſtað var clæði yfir hofoð hanum var hann tekiɴ up af jorðu i þvi bili heyrði hann breſt Siþan var farit með hann oc reiddr til fallz eɴ þar var undir ſær oc var hann keyrðr a kaf eɴ hann comz a land for hann þar til er þeir þórálfr hǫfþo ſciliz hitti hann þar þóralf oc var hann klofinn i herðar niðr oc var hann þa dꜹðr oc er þeir ſcipveriar urðo þessa varir þá báro  þeir lic hans ut a ſcip oc náttſǽtto þa var Oláfr konongr a veizlo i Lygro váro þangat orð ger var þa ſtefnt ǫrvar boð eða þing oc var konongr a þingi hann hafþi þangat ſtefna látið þeim færeyingom af báþom ſcipom oc váro þeir til þings comnir eɴ er þing var ſett þa ſtoð konongr up oc mælti þꜹ tiþendi ero hér orðin er því er betr at ſlíc ero ſiald agæt hér er af lifi tekiɴ góðr drengr oc hyɢio vér at ſaklꜹꜱ ſe Eþa er nokkoʀ ſa maðr a þingi er þat kuɴi at ſegia hveʀ vallde er vercs þessa eɴ þar gecc engi við Þa mælti konongr ekki er því at leyna hveʀ miɴ ahugi er vm verc þetta at ec hyɢ a hendr þeim færeyingom þicki mér þaɴog hellzt atuɴit ſem Sigurðr þorlacsſon mundi hafa vegit maɴiɴ eɴ Þorðr hiɴ lági myndi hiɴ hafa fǫrt a kaf eɴ þat fylgir at ec mynda þeꜱ tilgeta at þat mundi til ſaca vera fuɴit at þeir mundi eigi vilia at þorálfr ſegði eptir þeim odáðir þær  er hann mani vitat hafa at ſatt er eɴ oꜱ hefir verit grunr á um morð þꜹ oc illvirki at ſendi menn mínir hafi þar verit myrðir Eɴ er konongr hætti rǫþo sinni þa ſtoð up Sigurðr þorláks ſon hann mælti Ecki hefi ec talat fyʀ a þingum ætla ec mic mano þickia ekki orðfiman eɴ þo ætla ec ǫrna nꜹðſyn til vera at ſvara nokoro vil ec þeꜱ tilgeta at rða þeꜱi er konongr hefir upi haft mani vera comin undan tungorótum þeira manna er miclo ero uvitrari eɴ hann oc verri eɴ þat er ekki leynt at þeir mano fullcomliga vilia vera varir uvinir er þat ulícliga mælt at ec mundi vera vilia ſcaða maðr þórálfs því at hann var foſtbróðir miɴ oc góðr vinr eɴ ef þar væri nockor ꜹɴor efni í oc væri ſacir milli ockar þórálfs þa em ec ſva vitiboriɴ at ec munda heldr til þessa vercs hætta heima i færeyiom eɴ hér undir handarjaðri yðrom konongr nu vil ec þessa máls ſynia fyrir mic oc fyrir oꜱ alla ſcipveria vil ec þar bioða fyrir eiða ſva ſem lꜹg yðor ſtanda til  Eɴ ef yðr þickir hitt i nockoro fullara þa vil ec flytia jarnburð vil ec at þér ſét ſiálfir við ſcírſona Eɴ er Sigurðr hætti rǫðo sinni þa urðo margir til flutningar oc báþo konong at Sigurðr ſcyldi ná undanfǫrſlo þótti Sigurðr vel hafa talat oc qváþo hann oſaɴan mundo at vera því er honom var kent konongr ſegir um þeɴa maɴ mun ſtorum ſcipta oc ef hann er logiɴ þeꜱo mále þa mun hann vera góðr maðr eɴ at ꜹðrom coſti þa mun hann vera nokoro diarfari eɴ dømi moni tilvera oc er þat eigi miðr mitt hugboð Eɴ gét éc at hann bere ſer ſialfr vitni vm eɴ við bǫn manna þa tóc konongr feſto af Sigurði til jarnburðar ſcyldi hann coma eptir um daginn til Lygro ſcyldi biscop þar gera Scírſlo oc ſleit svá þingino fór konongr aptr til Lygro eɴ Sigurðr oc þeir foronꜹtar til ſcips síns toc þa bratt at myrqva af nott þa mælti Sigurðr við þa foronꜹta þat er þo ſatt at ſegia at vér hǫfom comit i micit vandqvæþi oc orðit fyrir alygi micilli oc er konongr ſia brǫgðóttr oc vélraðr oc mun ꜹðſǽr váʀ coſtr ef hann ſkal ráða þvíat hann let fyrſt drepa þóralf eɴ hann vill nu  gera oꜱ at óbóta mǫnnom er honom litit fyrir at villa járnburð þeɴa Nu ætla ec þaɴ verr hafa er til þeꜱ hættir við hann Nu legz oc iɴan eptir ſundino fialla gol nockot ræð ec þat at vér vindim ſegl várt oc ſiglim út á haf fari þrándr aɴat ſumar með ull ſina ef hann vill ſelia láta Eɴ ef ec comumz i brot þa þicki mér þess vón at ec coma aldri ſiþan til Noregs þeim fǫronǫtom þótti þetta ſniallræði taka þeir at ſetia up ſegl ſitt oc láta ganga um nóttina i haf ut ſem meſt mego þeir þeir létta eigi fyʀ eɴ þeir coma i færeyiar oc heim i gǫto lét Þrandr illa ifir ferð þeira þeir ſvǫroðo eigi vel oc váro þo heima með þrandi %%Brátt ſpurði Oláfr konongr þat er þeir Sigurðr váro i brot farnir oc lagðiz þa þungr orðromr á um þeira mál váro þeir margir at þa cǫlloðo þeꜱ ván at þeir Sigurðr mundo ſꜹɴo ſagðir er aþr hǫfþo ſyniat fyrir hann oc mælt i moti Oláfr konongr var fárǫðiɴ um þetta mal eɴ hann þóttiz vita þa  ſaɴendi a því er hann hafþi aðr grunat for konongr þa ferðar ſiɴar oc toc veizlor þar er fyrir váro gǫrvar Oláfr konongr heimti til máls við ſic þa menn er comit hǫfþo af Iſlandi þórodd Snoʀa ſon Gelli þorkelsſon Stein Skapta ſon Egil Hallz ſon þa toc konongr til máls þér hafit i ſumar vakit við mic þat mál at þér vildut buaz til Jſlandz ferðar eɴ ec hefi eigi veitt orſlit hingat til um þat mál Nu vil ec ſegia yðr hvernug ec ætla fyrir Gellir þér ætla ec at fara til iſlandz ef þu villt bera þannug ǫrendi min Eɴ aðrir iſlenſcir menn þeir er nu ero hér þa muno engir til iſlandz fara fyʀ eɴ ec ſpyr hvernog þeim malvm er tekit er þu Gellir ſkalt þaɴug bera Eɴ er konongr hafþi þetta upborit þa þótti þeim er fúsir váro farariɴar oc baɴat var ſúſcapr micill hafþr við ſic oc þótti ſeta ſín ill oc ufrelſi Eɴ Gellir bioz til ferðar oc fór um ſumarit til iſlandz oc hafþi með sér orðſendingar þær þangat er hann flutti fram aɴat ſumar a þingi Eɴ ſu var orðſending konongs at hann beiddi þeꜱ iſlendinga at þeir ſcyldo  taca við þeim lǫgom ſem hann hafþe ſett i Noregi eɴ veita honom af landino þegngildi oc nefgildi peɴing fyrir nef hvert þaɴ er x væri fyrir alin vaðmáls þat fylgði því at hann hét mǫnnom vinátto sinni ef þesso vildi játa eɴ elligar afarcoſtum þa ſem hann mætti við comaz ifir þesso tali ſáto menn lengi oc reðo um ſin [i] milli oc com þat aſamt at lyctum með allra ſamþycki at neita ſcátt giofom oc ǫllum alogum þeim er craft var Oc for Gellir þat ſumar utan oc a fund Oláfs konongs oc hitti hann þat hſt i víc ꜹſtr þa er hann var comiɴ af Gꜹtlandi ofan Sva ſem ec vænti at eɴ ſkal ſagt verþa ſiþaʀ i ſǫgo Oláfs konongs Þa er aleið hꜹſtit ſotti Oláfr konongr norðr i Þrandheim oc helt liþi síno til niðar óꜱ lét þar bua til vetrſeto sér Sat Oláfr konongr þaɴ vetr eptir í cꜹpangi Sa var hiɴ xiij vetr konongs doms hans %%Ketill jamti het maðr ſonr Ǫnundar Jarls or Sparabui i þrandheimi hann flyði fyrir Eyſteine konongi illraða ꜹſtr um kiol hann ruddi markir oc bygði  þar ſem nu heitir jamtaland Auſtr þangat flyði oc fioldi manna or þrandheimi fyrir þeim ofriði þvíat Eysteinn konongr ſcattgildi þrndi oc ſetti þar til konongs hund ſiɴ er Sꜹʀ hét Sonarſonr Ketils var Þorir Helſingr við hann er kent Helſingialand þar bygði hann Eɴ er Haraldr hiɴ hárfagri ruddi riki fyrir sér þa ſtucco eɴ fyrir honom fioldi manna or landi þrøndir oc rꜹmdølir oc gerþuz þa eɴ bygðir ꜹſtr vm jamtaland oc fóro ſumir alt i Helſingialand ꜹſtan fra hafino oc váro þeir lyðſcyldir undir Sviakonong Eɴ er Hacon Aþalſteins fóſtri var ifir Noregi þa ſettiz friðr oc cꜹpferð or þrándheimi til jamtalandz eɴ fyrir ſacir vinſællda konongs þa ſótto jamtr ꜹſtan a fund hans oc jataðo honom lyðni ſinni oc guldo honom ſcatt ſetti hann þeim lǫg oc landzrétt vildo þeir heldr þyðazc undir hans konong dom eɴ undir Sviakonong því at þeir váro af norðmanna ætt comnir oc ſva gerþo helſingiar þeir allir er æzcaðir váro norþan um kiol oc hellzt þat lengi ſiþan alt til þeꜱ er Oláfr digri oc Oláfr Sønſci Svia konongr deildo um landa ſcipti þa hurfo jamtr oc helſingiar undir Sviakonong oc reð þa landaſcipti ꜹſtan eiða ſcogr eɴ þa kilir alt norðr til fiɴmerkr toc Sviakonongr þa ſcatta af hælſingialandi oc ſva af iamtalandi Eɴ Oláfi konongi þótti þat comit hafa i Sáttmal með þeim Sviakonongi at aɴan veg ſcyldi fara ſcattr af jamtalandi eɴ at forno hafþi verit En þo hafþi þat langa ſtund ſva ſtaðit at jamtr hǫfþo þa Svia konongi ſcatt goldit oc þaðan hofþo verit ſyſlo menn ifir landino vildo þá oc Svíar ekki heyra aɴat eɴ undir Sviakonong hyrfi alt land þat er lá firir ꜹſtan kiolo var þat ſva ſem opt ero dmi þo at mágſemdir oc vinátta væri með konongom at þó vildi hvartveɢi hafa ríki þat alt er hann þottiz nockora tiltǫlo eiga hafþi Oláfr konongr látið fara orð um til jamtalandz at þat var hans vili at jamtr veitti honom lyðſcyldi eɴ heitit þeim afarcoſtum elligar Eɴ jamtr hǫfðo gert rað ſitt at þeir vildo lyðni veita Svía konongi %%Þoroddr Snoʀaſon oc Steinn Skaptaſon undo illa er þeir fóro eigi i ſialfrøði Steiɴ Skapta ſon var manna friðaztr oc bezt at sér gøʀ vm iþróttir ſcald gott oc ſcarz maðr miciꝇ oc metnaðarfullr Scapti faðir hans hafþi ort drapo vm Oláf konong oc hafþi keɴt Steini var ſva ætlat at hann ſcyldi føra qvæþit konongi Steinn bazc eigi orða oc amælis við konong bæþi ſundrlꜹſom orðom oc ſamfǫſtum Baþir váro þeir þóroddr ovarmæltir ſegja svá at konongr vildi verr hafa eɴ þeir er ſono ſina hǫfþo ſent honom til trunaðar eɴ konongr lagði þa i ofrelſi konongr reiddiz þat var eiɴ hvern dag er Steinn Scaptaſon var fyrir konongi oc ſpurþi hann máls ef hann vildi lyða drapo þeiri er Scapti faðir hans hafþi ort vm konong hann ſegir hitt mun fyrſt til Steinn at þu qveþir þat er þu hefir ort um mic Steinn ſegir at þat er ecki er hann hefir ort em ec ecki ſcáld konongr ſegir hann eɴ þott ec kyɴa yrkia þa myndi yðr þickia þat ſem aɴat vm mic heldr litilvæglict Gecc Steinn þa i brot oc þóttiz fiɴa hvar til hann mælti þorgeiʀ het ármaðr konongs er reð fyrir bui hans i orkadal hann var þa með konongi oc heyrði a røðor þeira Steins fór  þorgeiʀ heim litlo ſiþaʀ þat var á einhverri nótt at Steinn liop i brot or bǫnom oc ſcóſveiɴ hans með honom fóro þeir up um Gꜹlarás ſva út til þeꜱ er þeir comu i Orkadal eɴ at qveldi comu þeir til konongs bús þeꜱ er þorgeiʀ reð fyrir bꜹð þorgeirr Steini þar at vera um nottina oc ſpurði hverio gegndi um farar hans Steinn bað hann fa sér heſt oc ſleða með ſa hann at þar var heim ekit korni þorgeirr ſegir eigi veit ec hvernug afſtendz vm fǫr þina hvart þu feʀ nokot i konongs leyfi þotti mér fyʀa dags ekki miukt orð milli yckar konongs Steinn mælti þótt ec ſiá at engo ſialfraðr fyrir konongi þa ſkal ec ekki ſva fyrir þrælum hans brá hann ſverþi oc drap hann ſiþan armaɴinn eɴ hann toc heſtiɴ oc bað ſveiniɴ lꜹpa a bac eɴ Steinn ſettiz i ſleðaɴ fóro þa vegiɴ óko notti alla fóro þeir ferðar ſiɴar til þeꜱ er þeir comu ofan a Mǫri i Syrnadal Siþan fa þeir sér flutningar ifir fiorðo for hann ſem acafligaz ekki ſogðo þeir mǫnnom vig þetta þar ſem þeir comu  eɴ colloðuz vera konongs menn fengo þeir goðan forbeina hvar ſem þeir comu þeir comu at qveldi eins dags i girzca til bús þorbergs Arnaſonar var hann eigi heima eɴ cona hans var heima Ragnhildr dóttir Erlings Skjálgs ſonar feck Steinn þar allgoðar viðtekior því at þar váro aðr kuɴleikar miclir með þeim Sa atburðr hafði aðr orþit þa er Steinn hafþi farit af Iſlandi átti hann þa ſialfr ſcip þat er hann com af hafi utan at gizca oc lágo þar við eyna þa lá Ragnhildr oc ſcyldi lettari verða oc var allþungt haldin eɴ preſtr var engi i eyoɴi oc engi nær var þa comit til cꜹpſcipſins oc ſpurt at ef þar væri preſtr nockoʀ þar var eiɴ preſtr a ſcipi er Barðr het veſtfirzcr maðr oc lærðr heldr lítt ſendimenn báðo preſt fara með sér til húss honom þótti ſem þat myndi vera vandi micill eɴ viꜱi fakuɴandi ſina oc vildi ei fara þa lagði Steinn orð til við preſt oc bað hann fara preſtr ſvarar fara mun ec ef þu feʀ með mér þicki mér trꜹſt at því til umraða Steinn ſegir at hann vill viſt þat tilleɢia Siþan  fara þeir til bǫiarens oc þar til er Ragnhildr [la] var Litlo ſiðaʀ fǫddi hon barn þat var mær oc þótti heldr omattulict þa ſcirði preſtr barnit eɴ Steinn helt meyioɴi undir ſcírn oc het ſu mær Þora Steinn gaf meyioɴi fingrgull Ragnhildr hét Steini vinátto sinni fullcominne oc hann ſcyldi þangat coma a hennar fund ef hann þottiz hennar liðſemdar þurfa Steinn ſegir ſva at hann mundi eigi fleirom meybornom undir ſcírn halda oc ſcilduz þꜹ at ſva búno eɴ nu var þar comit er Steinn heimti þessi vilmæli at Ragnhildi oc ſegir hvat hann hefir hent oc ſva þat at hann mun hafa orþit fyrir reiði konongs hon ſegir ſva at máttr ſkal at magni um lidveizlo hennar bað hann þaðan biþa Þorbergs ſcipaði honom et næſta Eyſteini Oʀa ſyni sínom hann var þa xí] vetra gamall Steinn gaf giafir þeim Ragnhildi oc Eyſteini þorbergr hafþi ſpurt alt um farar Steins fyʀ eɴ hann qvæmi [frem] heim oc var hann heldr ufrẏɴ Ragnhildr gecc  til máls við hann oc ſegir honom um farar Steins oc bað hann taka við Steini oc ſiá a mál hans þorbergr ſegir ec hefir ſpurt ſegir hann at konongr hefir eiga látið ǫrvarþing eptir þorgeir oc Steinn er utlagr gerr ſva þat at konongr er hiɴ reiðaſti oc kaɴ ec mér meiri ſviɴo eɴ at tacaz a hendr eiɴ útlendan maɴ oc hafa þar fyrir reiðe konongs Láttu Stein fara i brot heðan ſem ſciotaz Ragnhildr ſvarar ſegir at þꜹ mundo bæðe i brot fara eða bæði þar vera þorbergr bað hana fara hvert er hon vildi vænti ec þeꜱ ſegir hann þott þu farir at þu komir ſciótt aptr því at hér mun vera metorð þin meſt þa geck fram Eyſteinn oʀi ſonr þeira hann mælti oc ſegir ſva at hann mun eigi eptir vera ef Ragnhildr fǫri i brot þorbergr ſegir at þꜹ lẏſto micla þrágyrni oc akaflyndi i þesso oc er þat nu vænſt ſegir hann at þit raðit þesso þo þickir yckr allmiclo ſcipta eɴ ofmioc er þér ættgengt Ragnhildr at virða litils orð Oláfs konongs Ragnhildr ſegir ef þér vex allmioc fyrir ꜹgom at halda Stein þa far þu ſialfr með  honom a fund Erlings fǫðor mins eða fá honom þat fǫroneyti er hann comiz þangat i friði þorbergr ſegir at hann mun ekki Stein þangat ſenda oc mun Erlingi þo ǫrit mart til handa bera þat er konongi ſe misþocki a var Steinn þar um vetriɴ Eɴ eptir jól comu til þorbergs ſendimenn konongs með þeim orðum at þorbergr ſkal coma a fund hans fyrir miðia fǫſto oc er lagt ríct við þessa orðſending þorbergr bar þat fyrir vini ſina oc leitaði raðs hvart hann ſcyldi a þa hætto leɢia at fara a fund konongs at ſva fǫrno mále eɴ fleire lꜹtto oc cǫlloðo þat rað at láta fyʀ Stein af hꜹndom eɴ fara a vald konongs Þorbergr var hins fúſari at leɢiaz eigi ferð undir hǫfoð Nockuro ſiþaʀ for þorbergr til fundar við fiɴ bróðor sinn oc bar þetta mál fyrir hann oc bað hann til farar með sér Finnr ſvarar at honom þótti illt ofqvæni ſlíct at þora eigi fyrir kono sinni at halda einarð við lánar drottin sinn coſt muntu eiga ſegir þorbergr at fara eigi eɴ þo ætla ec at þu letiz meiʀ fyrir ræzlo ſacir eɴ hollozto við konong Scilduz þeir reiðir  Siþan for þorbergr a fund Arna Arnaſonar bróðor síns oc ſegir honom þetta mál ſva buit oc bað hann fara með sér til konongs Arni ſegir undarlict þicki mér um þic ſva vitran maɴ oc firirleitiɴ er þu ſkalt raſat hafa i svá micla ohamingio oc hafa fengit konongs reiðe þar er engi bar nꜹðſyn til þat væri nockor várkuɴ at þu heldir frænda þiɴ eða foſtbroðor eɴ þetta allz engi at hafa tekiz a hendr maɴ iſleɴzcan at halda utlaga konongs oc hafa nu þic i veði oc alla frændr þína þorbergr ſegir svá er ſem mælt er Eiɴ er ꜹqviſi ættar hverrar Su ohamingia foðor mins er mér ꜹðſæſt hverſo honom glapnaðe ſona eign er hann ſcyldi fa þaɴ ſiþarſt er engi likinde hefir vaʀar ættar oc daðlꜱ er mundi þat ſannaz ef mér þǽtti eigi við moðor mína ſcomm mælt at ec mynda þic aldrigi calla várn broðor Snǫri þa þorbergr i brot oc fór heim oc var heldr ukátr Siþan ſendi hann orð norðr til þrandheims a fund  Kalfs bróðor síns oc bað hann coma til Agðaneꜱ móti sér oc er ſendimenn hittu Kálf þa hét hann ferðiɴi oc hafþi engi orð fyrir Ragnhildr ſendi menn ꜹſtr a jaðar til Erlings fǫðor síns oc bað hann ſenda sér liþ þaðan foro ſynir Erlings Sigurðr oc þórir oc hafþi hvaʀ þeira tvitogſesſo oc a Lxxxx manna eɴ er þeir comu norðr til þorbergs þa toc hann við þeim ſem bezt oc feginſamligazt bióz hann þa til farar oc hafþi þorbergr tvitogſesſo fóro þeir þa norðr leið ſina oc er þeir comu  þa lágo þar fyrir fiɴr oc Arni brǿðr þorbergs með ij tvitogſesſor fagnaðe þorbergr væl brǿðrom sínom oc ſegir at þá hefþi tecit bryningoɴi fiɴr qvað þess ſialdan hafa þurft við ſic Siþan foro þeir með liþi því ǫllo norðr til þrandheims oc var þar þorſteinn i fǫr Oc er þeir comu til Agðaneꜱ þa var þar fyrir Kalfr Arnaſon oc hafþi hann xx ſesſo væl ſcipaða fóro þeir með því liþe iɴ til Niðar hólms oc lágo þar um nótt Eptir vm  morginiɴ átto þeir tal ſitt vildi Kalfr oc ſynir Erlings at þeir føri ǫllo liþino iɴ til bǫiarens oc leti þa ſceika at ſcꜹpoðo Eɴ þorbergr villdi at fyrſt væri með vægð farit oc láta boð bioða Samþyctiz fiɴr því oc Arni fóro fyrſt til fundar við Oláf konong fair menn ſaman konongr hafþi þa ſpurt um fiolmenne þat er þeir hǫfþo oc var hann helldr ſtyɢr i rǫðoɴi þeira fiþr bꜹð boð fyrir þorberg oc ſva firir Stein bꜹð hann at konongr ſcyldi fe gera ſva micit ſem hann vildi eɴ þorbergr hafa landzviſt oc veizlor sínar Steiɴ lifsgriþ oc lima konongr ſegir svá lítz mér ſem þessi fǫr mani vera svá at þér manit nu þickiaz hafa half rað við mic eða meiʀ Eɴ þess mun mic ſízt vara af yðr brðrom at þér mundut með her fara móti mér keɴi ec rað þessi er þeir jaðar byɢiar muno hafa uphafit eɴ ekki þarf mér fe bioða þa ſegir fiɴr ekki hofom vér brǫðor haft fyrir þa ſoc liðſamnað at vér manim ofrið bioða yðr konongr heldr beʀ  hitt til konongr at vér viliom yðr fyrſt bioða vara þionosto eɴ ef þer neitið oc ætlið þorbergi nokora afarcoſti þa muno vér fara allir með liþ þat er vér hofom a fund Knúts hins ríka þa leit konongriɴ við honom oc mælti Ef þér brǫðr vilit veita mér ſvardaga til þeꜱ at fylgia mér iɴanlandz oc utan landz oc ſciliaz eigi við mic nema mitt lof oc leyfi ſe til eigi ſkolot þér leyna mic ef þér vitit mér raðiɴ ſvicrǫði þa vil ec taca ſætt af yðr brðrom Siþan for Finnr aptr til liþs síns oc ſegir þessa coſti er konongr hafþi gert þeim bera þeir nu ſaman orð sín ſegir þorbergr at hann vill þeɴa coſt firir ſina hǫnd em ec ofus ſegir hann at flyia af eignom mínom oc ſǫkia til utlendra hofþingia ætla ec mér muno avalt at ſømþ at fylgia Oláfi konongi oc vera þar ſem hann er þa ſegir Kalfr enga eiða mun ec viɴa konongi eɴ vera þa eina ríð með konongi er ec held veizlom minom oc ꜹðrom metorðom oc konongr vill vera vinr miɴ oc er þat miɴ  vili at ſva gerim vér allir Finnr ſvarar til þeꜱ mun ec raða at láta Oláf konong eiɴ raða ſcildǫgom milli ockar Arni Arnaſon ſegir svá Ef ec em ráþiɴ til at fylgia þér þorbergr bróðir þóttu vilir beriaz við konong þa ſkal ec eigi við þic ſciliaz ef þu tecr betra rað oc mun ec fylgia yckr fiɴi oc taka þaɴ coſt ſem þit ſét ycr til handa gengo þeir þa iij brǫðr a eitt ſcip þorbergr Finnr Arni oc rero iɴ til bǫiar oc ſiþan gengo þeir a konongs fund for þa fram þetta ſáttmál at þeir brǿðr ſvǫrðo konongi eiða þa leitaði þorbergr Steini ſættar við konong eɴ konongr ſegir at Steinn ſcyldi fara i friði fyrir honom hvert er hann vildi eɴ eigi mun hann með mér vera ſiþan ſegir hann þa fóro þeir þorbergr ut til liþſins for þa cálfr iɴ a eɢio eɴ Finnr for til konongs eɴ þorbergr oc aɴat liþ þeira for heim ſuðr Steinn for ſuðr með ſonom Erlings Eɴ um várit ſnemma fór hann ſuðr til Englandz eɴ ſiþan til handa Knúti inom rika oc var með honom lengi i goðo yfirlæti %%Þa er finnr Arnaſon hafþi litla hrið dvaliz með Oláfi konongi var eiɴ hvern dag at konongr callaði fiɴ til mals við ſic oc eɴ fleiri menn þa er hann var vanr at hafa við raðagerðir sínar þa toc konongr til máls oc ſegir svá Su raðagerð ſtaðfeſtiz i ſcapi mér at ec ætla i vár at bioða út leiðangri af landi ǫllo bæþi at liþi oc at ſcipom oc fara ſiþan með her þaɴ allan er ec ma til fa i mót Knúti enom ríka því at ec veit um tilcall þat er hann hefir uphafit til rikis i hendr mér at hann mun eigi ætla at hafa þat fyrir hegomamál Nu er þér þat at ſegia finnr Arna ſon at ec vil at þu farir ſendiferð mina norðr a Halogaland oc hafit þar utboð bioþit ut almenninge at liþe oc [at] ſcipom oc ſtefnit þvi liþi til mótz við mic til Agðaness ſiþan nefndi konongr aðra menn til oc ſendi ſuma iɴ i þrandheim eɴ ſuma ſuðr i land ſva at hann let þetta boð fara vm alt land þat er at ſegia fra for Finns at hann hafþi ſcúto oc a nær xxx manna Eɴ er hann var buiɴ  for hann ferðar ſiɴar til þess er hann com a Halogaland þa ſtefndi hann þing við boendr bar þa up ǫrendi ſitt oc crafþi leiðangrs Bndr atto i heraþi ſcip ſtór leiðangrs fǫr Scipaðuz þeir við orðſending konongs oc bioɢo ſcip sín eɴ er Finnr ſótti norðr a Halogaland þa atti hann þing eɴ ſendi menn ſina nockora at krefia útboðſens þar er honom ſyɴdiz finnr ſendi menn i Biarcey til Þoris Hundz lét þar crefia leiðangrs ſem aɴars ſtaðar eɴ er Þori comu boð konongs þa bióz hann til ferðar oc ſcipaði af húscorlum sínom ſcip þat er hann hafþi haft aðr um ſumarit til Biarmalandz bio þat með sínom eins coſtnaði finnr ſtefndi ſaman Haleygiom i vágom ǫllom þeim er norðr váro þaðan com þar ſaman um varit liþ micit oc biðo allir til þeꜱ er Finnr com norþan var þar þa oc comiɴ Þorir Hundr eɴ er Finnr com þa lét hann þegar bláſa til húsþings leiðangrs liþi ǫllo eɴ a þingi því ſyndo menn vapn sín svá var þa oc raɴſacat utbodit i hverri ſcipreiðo eɴ er þat var greitt þa mælti finnr þic vil ec atþesso qveþia Þorir  Hundr hver boð villtu bioða Oláfi konongi fyrir aftǫko Karla hirðmannz hans eða fyrir rán þat er þu tóct fe konongs norðr i Lengio víc nu hefi ec umboð konongs til þessa máls eɴ ec vil nu vita ſvǫr þin þorir litaðiz um oc ſá til hvaʀartveɢio handar sér ſtanda marga menn alvapnaða keɴdi þar Guɴſtein oc fiolda aɴarra frænda Karla þa mælti Þorir Sciot ero boð min finnr at ec vil mal alt feſta i konongs dom þat er honom þickir at við mic finnr ſvarar hitt er nu vænſt at þér ſe miɴi virðingar af unt því at nu mun verða at feſta miɴ dom á ef ſættaz ſkal Þorir ſegir þa ætla ec eɴ allvæl comit oc ſkal þat ekki undan draga geck þa Þorir fram til feſto oc ſcildi finnr þat mal fyrir alt ſiþan ſegir Finnr upp ſę ttina at Þorir ſcyldi gialda konongi x merkr gullz eɴ Guɴſteini oc þeim frændom aðrar x mercr eɴ fyrir rán oc feſcaða enar þriðio x mercr eɴ gialda up nu þegar ſegir hann Þorir ſegir þetta er micit fegiald hiɴ er aɴaʀ coſtr at lokit ſe ſę tt allri ſegir finnr  Þorir ſegir at Fiɴr mundi lia honom þeira freſta at hann leitaðe lána af ſveitungom sínom finnr bað hann gialda þar i ſtað oc þo umfram at Þorir ſcyldi fram ſelia menit þat et micla er hann tóc af Karla dꜹðom þórir qvazk ekki men hafa tecit þa geck fram Guɴſteinn oc ſegir at Karli hafði men á hálſe þa er þeir ſcilduz eɴ þa var i brott er vér tocom líc hans þórir ſegir at hann hefþi ekki huga leítt um men þat eɴ þott vér hefþim nockot men þa mun þat heima liɢia i biarcey þa ſetti finnr ſpiótzoddiɴ fyrir brioſt Þori oc ſegir at hann ſcyldi þa fram ſelia menit Þórir toc þa menit af hálſi sér oc ſeldi finni Siþan ſneri þórir i brot oc geck ut a ſcip sitt finnr geck eptir honom ut a ſcipit oc mart manna með honom gecc finnr eptir ſcipino oc toco þeir upp rumiɴ eɴ við ſigla ſa þeir undir þiliom niðri tuɴor ij miclar ſva at þeim þótti micil furða at finnr spurði hvat i tuɴom þeim var þórir ſegir at þar lá i dryccr hans finnr mælti hvi gefr þu oꜱ eigi at drecca felags maðr  ſva mikiɴ drycc ſem þér hafit þórir mælti við maɴ sinn at reɴa ſcyldi or tuɴoɴi i bolla ſiþan var þeim finni gefit at drecca oc var þat hiɴ bezti dryckr Þa bað finnr Þori reiða feít Þorir gecc eptir ſcipino fram oc aptr oc talaði við menn ymſa finnr callaði bað hann bera fram féit þórir bað hann ganga up a land oc qvaz þar mundo greiða þa gecc finnr a land up oc hans menn þa com þar Þórir oc greiddi ſilfr var þar réitt or einom ſioð x mercr vegnar þa lét hann fram knẏtiſcꜹta marga var i ſumom mǫrc vegin ſumom half eða ꜹrar nokkorir þa mælti þórir þetta er lánfe er ymsir menn hafa lét mér þvíat uppi ætla ec ſcótſilfr mióc þat er ec á Siþan geck þorir a ſcip ut eɴ er hann com aptr reiddi hann ſilfr ſmám oc ſmám þa leið a daginn eɴ þegar er þingino ſleit þa gengo menn til ſcipa sinna oc bioɢuz til brot lꜹgo toco þa menn at ſigla þegar er bunir váro  com þa svá at fleſtir menn hofþo ſiglt Sa fiɴr þa at þyɴtiz liþit um hann colloðo menn þa a hann oc báðo hann verþa buiɴ var þa eɴ eigi greiddr eiɴ þridiungr fiarins þa mælti finnr Seint gengr þo Þórir greizlan Se ec at þér þickir micit fyrir at greiða feit ſkal nu oc kyrt lata vera fyrſt ſkaltu nu gialda konongi þat er eptir er Stoð þa finnr up þórir ſegir vel þicki mér þat fiɴr at vit ſcilim eɴ vilia ſkal ec til hafa at gialda þessa ſcyld svá at konongi þicki eigi var goldit oc baðom ycor þa gecc finnr til ſcips ſins oc ſigldi fram eptir liþe ſino Þorir verþr ſeint buinn or hofniɴe eɴ er ſegl þeira com up þa heldo þeir ut um veſtfiorð oc ſiþan a haf ut oc ſva ſuþr með landi at ſær var i miðiom liþum eða ſtundom vatnaði land lét ſva ganga ſuðr alt þar til er hann ſigldi i Englandz haf oc com fram a Englandi for ſiþan a fund Knúts konongs oc toc hann vel við honom com þa þat up at þórir hafþi þa þar  óf lꜹſafiár hafþi þar þat fe alt er þeir hǫfþo tekit a Biarmalandi hvarir tveɢio oc Karli Eɴ i tunnom þeim enom miclom þa var þar bótn ſcamt fra hinom botne oc var þar i millom dryccr eɴ tuɴan ſiálf hvartveɢi var full af grám ſciɴom oc biór oc ſafala var Þórir þa með Knúti konongi fiɴr Arna ſon for með liþi þvi til Oláfs konongs ſegir honom alt fra ferð sinni oc svá þat at hann qvaz hyɢia at Þorir væri or landi fariɴ oc veſtr til Englandz a fund Knúts ens rika oc ætla ec hann muno vera oꜱ alloþarfan konongr ſegir trui ec því at þórir mun vera oꜱ ovinr oc þicki mér hann avalt betri fiʀ mer eɴ næʀ %%Aſmundr Graɴkels hafþi verit þaɴ vetr a Halogalandi i ſyſlo sinni oc var heima með feðr ſinom Grankeli þar liɢr til hafs utver er bæþi var ſela at veiða oc fugla eɢver oc fiſcver oc þat hafþe legit at forno fare til bǫiar þess er Grankell atti  Eɴ Harekr or þiótto veitti þar tilcall var þa ſva comit at hann hafþi haft af verino ǫll gǫgn nokor miꜱeri eɴ þa þottiz Aſmundr oc þeir feðgar hafa trꜹſt konongs til allra rettra mála fóro þeir feðgar þa báþir um várit a fund Hareks oc ſegja honom orð oc jartegnir Oláfs konongs at Harekr ſcyldi lata af tilcalli um verit Hárekr ſvarar þvi þungliga ſegir at Aſmundr for til konongs með ſlíco rógi oc ǫllo hefi ec ǫll ſaɴendi til mins máls ſkylldir þu Asmundr kuɴa at ætla þér hóf þótt þu þyckiz nu micill fyrir þér er þu hefir konongs trꜹſt er ſva oc ef þér ſkal lyða at drepa ſuma hofþingia oc gera at obóta mǫnnom eɴ ræna oꜱ er eɴ þottumz fyʀ meiʀ kuɴa at halda til fullz þo at oꜱ væri jafnbornir menn eɴ nu er þat allfiaʀi at þér ſét jafnaðar menn minir fyrir ættar ſacir Asmundr ſvarar þeꜱ keɴa margir af þér Harekr at þu ert frændſtóʀ oc ofreflis maðr ſitia margir um ſcórðum lut fyrir þér eɴ þo er þat nu lícligaz at þu Harekr verðir i aɴan ſtað til at leita at hafa fram ojafnað þiɴ  eɴ við oꜱ eða taka ſva mioc aflaga ſem þetta er Scilþuz þeir ſiþan Harekr ſendi húscarla ſina x eða xii með roðrar ferio nokora micla þeir fóro i verit tóko þar allzconar veiði fang oc loðo feriona eɴ er þeir váro brot bunir þa com þar at þeim Asmundr Grankelsſon með xxx manna oc bað þa lꜹſt láta fang þat alt húscarlar Hareks ſvǫroðo um þat heldr ubratt Siþan veitto þeir Asmundr þeim atgǫngo kendi þa liþs munar váro huſcarlar Hareks ſumir barðir ſumir ſærðir ſumir a kaf førðir oc fengr allr i brot boriɴ af ſcipi þeira oc hofþo þeir Asmundr þat með sér comu húscarlar Hareks heim við ſva buit oc ſegja Hareki fra ferð ſiɴi hann ſegir tidende þickia nynæme ǫll þetta hefir eigi fyʀ gert verit at beria menn mina var þat mál kyrt oc lagði Hárekr eigi orð í oc var hiɴ cátaſti Hárekr let bua um várit ſneckio tvitogſesſo oc ſcipaðe húscorlum sínom oc var þat ſcip allvæl buit bæþi at mǫnnom oc ǫllom reiða for Harekr um várit i leiðangr eɴ er hann faɴ Oláf konong þa var oc þar fyrir Asmundr Grankels ſon  þa com konongr a ſtefno lagi með Asmundi oc Háreki oc ſǽtti hann þa var feſtr a konongs domr ſiþan lét Asmundr framflytia vitni til þeꜱ at Grankell hafþi átt verit Dǫmþi konongr eptir því voro þa ſcꜹck mála efni urðo bóta lꜹsir huſcarlar Háreks eɴ dømt verit til handa Grankeli Hárekr ſegir at honom var ſcammlꜹſt at hlíta konongsdomi hvernug er mal þat ſcipaðiz ſiþan %%Þoroddr Snoʀaſon hafþi dvaliz i Noregi at raði Oláfs konongs þa er Gellir þorkelsſon fecc leyfi at fara til iſlandz ſva ſem fyʀ var ritit oc var hann þa með Oláfi konongi oc undi illa ofrelſi því er hann ſcyldi eigi fara ferða ſiɴa þaɴug er hann vilde Ondurðaɴ vetr þaɴ er Oláfr konongr ſat i Niðarósi lẏſti konongr því at hann vill menn ſenda til jamtalandz at heimta ſcatt eɴ til farar þeirar váro menn ofúsir þvi at af lífi váro tecnir ſendi menn Oláfs konongs þeir er hann hafþi fyʀ ſent þrándr hvíti oc þeir xí] ſaman ſva ſem fyʀ var ritit oc hǫfþo jamtr ſiþan haldiz i lyðſcyldo við Svia konong þóroddr Snoʀa ſon bðz til þeirar farar því at hann hirði þa allitt hvat ifir hann gecc ef hann føri ſialfráðe  þat þectiz konongr oc fóro þeir Þóroddr xij ſaman þeir comu fram ꜹſtr á jamta land oc ſótto heim þaɴ maɴ er þoraʀ er nefndr hann var þar lǫgmaðr oc metorða maðr meſtr þeir fengo þar goðar viðtǫcor Eɴ er þeir hǫfþo þar dvaliz litla hrið þa báro þeir up ørende sín fyrir Þorar hann ſegir at fyrir þeim ſvǫrum reðo engom mun miðr eɴ hann aðrir landzmenn oc hofþingiar oc qvað þings ſcyldo tilqveþia var ſva gert at þingboð var uppſcorit oc ſtefnt þing fiolment fór þóraʀ til þings eɴ ſendimenn dvolþuz meþan at hans þóraʀ bar up mál þetta fyrir alþẏðo eɴ þat com áſamt með ǫllom at þeir vildo engan ſcatt gialda Noregs konongi eɴ ſendimennina vildo ſumir hengia láta en ſumir láta þa hafa til blótz Eɴ hitt var afraðit at þeim ſcyldi halda þar til þess er ſyſlomenn Svia konongs qvæmi þar ſcyldo þeir þa ſtafa fyrir þeim ſlíct er þeir vildi með raði landz manna eɴ gera hitt ifir bragð á at ſendi menn væri væl haldnir at þeir væri fyrir því dvaldir at þeir ſcyldi ſcatzins biða oc ſcylldi ſcipta þeim á viſtir tveim oc  tveim ſaman þóroddr var með aɴan maɴ at þorars þar var jolaveizla micil oc ſamburðar ǫl Margir váro bøndr þar i þorpino oc drucco þeir allir ſamt um jolin Aɴat þorp var þaðan ſcamt þar bio mágr þórars rícr oc ꜹðigr hann atti ſer ſon roſciɴ þeir mágar ſcyldo drecca hálf jól at hvars þeira oc fyʀ at þórars þeir mágar druckuz a eɴ þóroddr oc bondaſon oc kappdryckia oc um qveldit kappmæli oc maɴjafnaðr með norðmǫnnom oc Svium oc því næſt um kononga þeira bæþi þa er fyʀ hǫfþo verit oc þessa er nu váro oc ſva þꜹ ſcipti er verit hǫfþo landa i milli i maɴdrapom oc ranom þeim er verit hǫfþo milli landa þa mælti boanda ſon ef várir konongar hafa fleire menn látit þa muno ſyſlomenn Svia konongs jafna þat með xí] manna fiorvi þa er þeir coma ſuɴan eptir jolin oc vitvð þer ogorla veslir menn til hvers þér erot dvalþir þóroddr hugſaþi ſitt mál oc margir drogo glott at oc fundo þeim hneyczli yrði oc ſva konongi þeira for þat þa oleynt er ǫlit mælti með þeim jamtum er þóroddr hafþi aðr ecki grunat Eptir um dagiɴ tóko þeir þóroddr ǫll klæði ſin oc vápn oc lǫgðo sér til handargagns Eptir um nottina er menn váro ſofnaðir liopo þeir brꜹt til ſcógar um morgoniɴ eptir er menn urðo varir við brꜹt lꜹp þeira fóro menn eptir þeim með ſpor hunda oc hitto þa i ſcógi þar er þeir hǫfþo fólgiz oc hǫfþo þa heim oc i ſcemmo þar var grǫf diúp váro þeir þar i látnir oc hurð læſt fyrir hǫfþo þeir litinn mat oc engi klæði nema ſin oc er comu mið jól fór þóraʀ oc allir frelſingiar með honom til mágs hans ſcyldi þrælar Þorars ſcyldo gæta grafariɴar eɴ þeim var þa ætlaðr gnógr dryccr eɴ þeir ſtillto lítt dryckioɴi oc gerþo ſic ǫlóða þegar um qveldit eɴ er þeir þóttuz fulldrucnir þa mælto þeir sín i milli er mat ſcyldo fra grafar mǫnnom at þa ſcyldi ekki ſcorta þóroddr qvað qvæþi oc ſcemti þeim þrælonom eɴ þeir qvaðo hann mundo vera vircta maɴ oc gáfo honom kerti mioc micit oc log á þa comu þeir þrælarnir ut er aðr váro inni oc cǫlloðo akafliga at hinir  ſcyldo iɴfara eɴ þeir váro hvárirtveɢio ǫlóþir svá at þeir luco hvárki aptr grofina ne ſcemmona þa riſto þeir þóroddr i ſundr i ſtrengi feldi sína oc knẏtto ſaman oc gerþo hnoða af endanom oc cꜹſtoðo up a ſcemmogolfit þat vafþiz um ꜹrko fót oc varð faſt þeir leitoðo þa til up at fara lypti þóroddr foronꜹt sínom up til þess er hann ſtoð a ꜹxlom honom ſiþan las hann ſic upp i gognom gluɢiɴ þa ſcorti eigi reip i ſcemmoɴi oc lét hann ofan ſíga móti þóroddi eɴ er hann ſcyldi draga þórodd up þa fecc hann hvergi comit honom þa mælti þóroddr at hann ſcyldi caſta reipino ifir bita þaɴ er var i huſino eɴ gera lyckio á endanom bera þar i viðo oc griot ſva at þat væri meiʀ eɴ jafnvægi hans hann gerþi ſv for þa ſigin ofan i grofina eɴ þóroddr up þeir tóko sér klæðe i ſcemmoɴe ſem þeir þurfto þar váro inni hreinſtocor nokurar oc ſcáro þeir af fitiarnar oc bundo ofgar undir fǫtr sér Eɴ aðr þeir føri brot þá lꜹgðo þeir eld i cornlꜹðo micla er þar var oc liopo ſiþan i  brot i níþa myrcri hlaðan braɴ oc mart aɴarra huſa i þorpino þeir þóroddr fóro alla nótt a eyði morc oc fáluzc at degi um morgininn var ſacnað þeira var þa farit með ſporhunda at leita þeira a alla vega fra bǫnom eɴ hundarnir rꜹcto ſporin aptr til bǫiarens því at þeir keɴdo af hreinsfitionum oc rꜹcto þangat ſporit ſem klꜹfirnar hǫfþo vitat af hreinsfitionom oc varð ekki leitat þeira þeir þóroddr fóro lengi a eyðimorcom oc comu eitt qveld at litlom húsab oc gengo þar iɴ þar ſat iɴi karlmaðr oc kona við eld nefndiz hann Þorir oc ſegir at ſu var cona hans er þar ſat oc ſva at þꜹ átto húsa cot þat hann ſegir þeim at þvi var hann þar comiɴ at hann hafþe lyit or bygðiɴe fyrir víga ſacir var þeim þóroddi uɴin goðr beini mǫtuðuz þꜹ ǫll við eldinn Siþan var buit um þa þórodd þar i ſeti oc lꜹgðuz þeir til ſvefns en þa var eɴ logi a eldinom þa ſa þóroddr at þar geck fram maðr or ꜹðro húſi oc hafþi hann engan maɴ ſét jam miciɴ Sa  maðr hafþi Scarlaz klæði buin gulllꜹðom oc var hiɴ vegligſti ſynom þóroddr heyrði at hann avitaðe þꜹ vm þat er þꜹ tóko við geſtom eɴ hꜹfþo varla sér matbiorg husfreyia ſvarar ver þu eigi reiðr broðir Sialdan hefir þetta at móti borit veíttu þeim heldr nokkora gagns mune því at þu ert betr til føʀ eɴ vit þoroddr heyrði þaɴ micla maɴ nefndan Arnliot gellina oc ſva at husfreyia var ſyſtir hans þóroddr hafþi heyrt getit Arnliotz oc [ſkal] þat með at hann var hiɴ meſti ſtígamaðr oc illvirki ſvafo þeir þóroddr um nóttina því at þeir váro møddir aðr af gǫngo eɴ er lifa mundi þriðiungr nætr þa com þar Arnliótr bað þa upſtanda oc buaz ferðar ſiɴar þeir Þoroddr ſtoðo þegar up oc klædduz var þeim gefin dagverðr Siþan fecc þorir ſcíþ hvaromtveɢia þeira Arnliótr reðz til ferðar með þeim ſteig hann a ſcíþ þꜹ váro bæþi breið oc lꜹng Eɴ þegar er Arnliótr lꜹſt við geiſlinom þa var hann hvar fiaʀi þeim þa beið hann oc mælti at þeir mundi hvargi comaz at ſva buno bað þa ſtíga a ſcíþin með sér þeir gerþo ſva fór þóroddr næʀi honom oc helt sér undir  bellti Arnljóts eɴ fǫronꜹtr þóroddz helt honom Screið Arnljótr þa ſva hart ſem hann fǫri lꜹꜱ þeir comu til ſalo húſs nokors er þriðiungr var af nótt drápo sér þar elld oc bioɢo til matar eɴ er þeir mǫtoðuz þa mælti Arnljótr bað þa engo niðr caſta af matnom hvárki beinom ne mola Arnljótr toc or ſerc ſinom ſilfrdiſc eiɴ oc mataðiz þar af Eɴ er þeir váro mettir þa hirði Arnljótr leifar þeira Siþan bioɢuz þeir til recna J aɴan enda huſſins var lopt uppi a þvertriám fóro þeir Arnljótr up a loptið oc lǫgðuz þar til ſvefns Arnljótr hafþi hǫɢſpiot micit oc var gullrekiɴ falriɴ eɴ ſcꜹptit ſva hátt at tóc hendi til fálſins eɴ hann var ſverþi gyrðr þeir hǫfþo bæþi vapn sín oc klæþi upi a loptino hia sér Arnljótr bað þa vera lioðſama hann lá fremſtr a loptino Litlo ſiþaʀ qvámo þar til húsſins menn xí] þat váro cꜹpmenn er fóro til jamtalandz með varning sinn Eɴ er þeir qvámo i huſit gerþo þeir um ſic glꜹm miciɴ oc váro cátir gerþo fyrir sér elda ſtóra Eɴ er þeir mǫtoðuz þa cꜹſtoðo þeir ut beinom ǫllom ſiþan bioɢuz þeir til recna oc logðuz niðr oc ſetto þar við eldinn eɴ er þeir hǫfðo  lítla hríð ſofit þa com þar til husſins trollcona micil Eɴ er hon com iɴ ſopaðiz hon vm faſt toc beínin oc alt þat er henni þotti ǽtt ſiþan greip hon maɴ þaɴ er næſt henni var reif oc ſleít allan caſtaði a eldiɴ þa vǫcnoðo þeir aðrir oc við illan drꜹm oc hliopo up eɴ hon førði til heliar hvern at ꜹðrom ſva at eiɴ var eptir a lífi liop ſa iɴar undir loptit oc callaði til hialpar sér ef nockot væri þeꜱ i loptino er honom myndi duga Arnljótr ſeildiz til hans oc toc i herðar honom oc kipti honom upp i loptit þa ſlóz hon fram at eldinom oc toc at eta mennina þa er ſteicþir váro þa ſtoð Arnljótr up oc greip hǫɢſpiot sitt oc ſetti milli herða henni ſva at út liop oddriɴ um brioſtið hon bra við hart oc qvað við illiliga oc lióp út Arnljóti varð lꜹſt ſpiotit oc hafði hon þat með sér a brot Arnljótr gecc til oc rudde ut hrę um manna ſetti fyrir ſcálan hurð oc gę tti því at hon hafþi þat alt fra brotit er hon liop ut Svafo þeir þa þat er eptir var nætriɴar eɴ er lyſti ſtóðo þeir upp oc áto þa fyrſt dagverþ sinn Eɴ  er þeir hǫfþo mataz mælti Arnljótr Nu muno vér hér ſciliaz ſkulot þér nu fara eptir ácbrꜹt þessi er þeir fóro i gær hingat kꜹpmenninir Eɴ ec vil leita ſpiótz mins mun ec hafa at verc kpe þat er mér þyckir fenẏtt af fe því er þeꜱir menn hafa átt Skaltu þóroddr bera Oláfi konongi qveþio mina oc ſeg honom þat at hann er ſva maðr at mér er meſt forvitni á at hitta Eɴ qveþia min mun honom þickia enſcis verð toc hann up ſilfrdiſciɴ oc ſtrꜹc með duknom oc mælti fǫrðo konongi diſc þenna ſeg at þat er qveþia min Siþan bioɢuz þeir til ferðar hvarir tveɢio oc ſcilduz þeir at ſva búno for þóroddr oc þeir forontar oc ſva ſa maðr er undan hafþi comiz af þeim fǫronꜹtom kpmǫnnom for þóroddr til þess e hann faɴ Oláf konong i cꜹpangi oc ſegir honom allt fra ferdum sínom bar honom qveþio Arnljóts oc førði honom ſilfrdiſciɴ konongr ſegir at þat var illa er Arnljótr hafþi eigi farit a konongs fund oc er ſcaði micill er ſva illt ſcylldi leɢiaz fyrir svá goþan dreng oc merkiligan maɴ þóroddr var ſiþan með Oláfi konongi þat er eptir var vetrar oc fecc þa leyfi af honom at fara til Jſlandz um ſumarit eptir Scilduz þeir Oláfr konongr þa með vinátto %%Oláfr konongr bióz um várit or Niðar ósi oc drózc liþ at honom micit bæþe þar or þrandheimi oc ſva norþan or landi eɴ er hann var buiɴ ferðar sinnar þa for hann með liþino fyrſt ſuðr a mǫre oc heimte þar ſaman leiðangrs liþ oc ſva or Rꜹmsdal Siþan for hann a Suɴmǫre hann lá lengi i hereyom oc beið liþs síns átti þa optliga húsþing com þar mart til eyrna honom þat er honom þótti umraða þurfa þat var a eino husþingi er hann átti at hann hafþi þat mál i muɴi ſagði fra maɴſcaða þeim er hann hafþi látið af færeyiom eɴ ſcattr ſá er þeir hafa mér heitit ſegir hann þa kømr ekki fram Nu ætla ec ɴ þangat menn at ſenda eptir ſcattinom veík konongr þesso mali nokkot til ymisſa manna at til þeirar ferðar ſcyldo ráðaz eɴ þar comu þꜹ ſvǫr i mót at allir menn tǫlduz undan fǫriɴi þa ſtoð up maðr a þingino micill oc allvorpuligr ſa hafþi rꜹþan kyrtil hialm a hǫfþe gyrðr ſverþi hoɢſpiot micit i  hendi hann tóc til máls þat er ſatt at ſegia qvað hann at hér er micill munr manna þér hafið konong goðan eɴ hann drengi illa er nei qvædit ſendifor eina er hann byðr yðr eɴ hafit þegit aðr af honom vingiafir oc marga ſæmiliga luti eɴ ec hefi verit hér til engi vinr konongs þessa hefir hann oc verit ovinr miɴ telr hann at ſacar ſé til þeꜱ Nu vil ec bioða þér konongr at fara fǫr þessa ef ecki ero villdare fꜹng á konongr ſegir hveʀ er þessi maðr hiɴ drengiligi er ſvarar máli mino gǫrir þu mikiɴ mun ǫðrum mǫnnom þeim er hér ero er þu bẏðz til farar eɴ þeir tǫlduz undan er ec hugða at væl mundo hafa við ſkipaz eɴ ec kann á þér engi deili oc eigi veit ec nafn þitt hann ſvarar ſva at nafn mitt er ekki vant konongr þess er mér ván at þu munir heyrt hafa mic nefndan ec em callaðr Karl mrſki konongr ſegir svá er þat Karl heyrt hefi ec þic nefndan fyʀ oc er þat ſatt at ſegia at verit hafa þær ſtundir ef fundi ockra hefþi atborit er þu myndir ecki  kuɴa ſegia fra tiþendom eɴ nu vil ec eigi veʀ hafa eɴ þu er þu byðr mér liþſemd þina at leɢia eigi þar at móti þꜹck oc ꜹfuſo ſkaltu Karl coma til mín oc vera i boði míno i dag ſkulo vit þa rǫða þetta mál Karl ſegir at ſva ſcyldi vera %%Karl hiɴ mrſci hafþi verit vikingr oc hiɴ mæſti ráns maðr oc hafþi konongr mioc opt gerva menn til hans oc villde hann af lífe taka Eɴ Karl var maðr ættſtóʀ oc micill athafnar maðr iþrotta maðr oc atgervi maðr vm marga luti eɴ er Karl var raðiɴ til ferðar þessar þa tóc konongr hann i ſætt oc því næſt i kærleic lét bua ferð hans ſem bezt váro þeir a ſcipe nær xx menn konongr gerþi orðſendingar til vina ſiɴa i færeyiar ſendi Karl til halldz oc trſtz þar er var Leifr Auzorar ſon oc gilli lǫgſǫgo maðr ſendi til þeꜱ jarteinir ſínar for Karl þegar er hann var búiɴ byriaðe þeim vel oc comu til færeyia oc lꜹgðo i Þorshofn i Strꜹmey Siþan var þar þing ſtefnt oc com þar fiolment þar com þrándr or gǫto  með flocc miciɴ þar com oc Leifr oc Gilli hǫfþo þeir oc fiolmenne micit Eɴ er þeir hofþo tialdat oc vm búiz þa gengo þeir til fundar við Karl mǫrſca váro þar qveþior goðar Siþan bar Karl orð oc jartegnir Oláfs konongs oc vinmæli til þeira Gilla oc Leifs þeir toco því væl oc buðo Karli til ſin oc at flytia ǫrendi hans oc veita honom ſlict trſt ſem þeir hefþi fꜹng á hann toc því þacſamliga Litlo ſiþaʀ com þar Þrandr oc fagnaði væl Karli em ec ſegir hann fegiɴ orðiɴ er ſlícr drengr hefir comit hingat til landz várs með orende konongs várs er vér erom allir ſcyldir undir at ſtanda vil ec ekki aɴat Karl eɴ þu farir til mín til vetrviſtar oc þat með þér alt þins liðs er þiɴ vegr væri þa meire eɴ áðr Karl ſegir at hann var aþr raðiɴ at fara til Leifs eɴ ec mynda elligar ſegir hann fúsliga þiɢia þetta boð þrándr ſegir þa mun Leifi ꜹðit vegs muna af þesso eɴ ero nokorir þa aðrir lutir þeir er ec mega þa ſva gera at yðr ſe liþſemd at Karl ſvarar at honom þotti micit i veítt at  þrándr drægi ſaman ſcattiɴ um Ꜹſtrey oc ſva um allar norðr eyiar þrándr ſegir at þat var ſcyllt oc hemilt at hann veitti þaɴ beina at ǫrende konongs gengr Þrándr þa aptr til buðar sinnar varð a því þinge ekki fleira til tiþenda fór Karl til viſtar með Leifi Ǫzorar ſyni oc var hann þar um vetriɴ eptir heimti Leifr ſcatt ſaman um Strꜹmey oc um allar eyiar ſuðr þaðann um várit eptir fecc þrándr or gǫto vanheilſo hafþi gna þunga oc þo eɴ kramar aðrar eɴ þo bióz hann at fara til þings ſem vandi hans var eɴ er hann com a þingit oc buð hans var tioldut þa lét hann tialda undir ſvortum tioldum iɴan af til þess at þa væri ſiþr ſcíþdræpt Eɴ er dagar nokorir váro liþnir af þingino þa ganga þeir Leifr oc Karl til buðar Þrándar oc váro fiolmeɴir eɴ er þeir comu at buðiɴi þa ſtoðo þar uti nokorir menn Leifr ſpurði hvárt Þrándr veri iɴi i buðiɴi þeir ſegja at hann var þar Leifr mælti at þeir ſcyldo biþia þrand utganga eigo vit Karl ǫrendi við hann ſegir hann Eɴ er þeir menn comu aptr þa ſegja þeir at þrándr hafþi þaɴ ꜹgnaverc at  hann mátti eigi ut coma oc bað hann Leifr at þu ſcyldir iɴ ganga Leifr mælti við foronꜹta ſina at þeir ſcyldo fara varliga er þeir cømi i búdena þrøngvaz eigi gangi ſa fyrſtr út er ſiþarſt gengr iɴ Leifr gecc fyrſt iɴ eɴ þar næſt karl þa hans fǫronꜹtar oc fóro með alvæpni ſem þa at þeir ſcyldi til bardaga búaz Leifr gecc iɴar at enom ſvǫrtom tiǫldonom ſpurþi þa hvar þrándr væri þrándr ſegir oc heilſaðe Leife Leifr toc qveþio hans ſpurþi ſiþan hvárt hann hefþi noccot ſcatt heimt um norþr eyiar eða hveʀ greiðe þa mundi a vera um ſilfrit þrándr ſvarar oc ſegir at eigi hefþi honom þat or hug horfit er þeir Karl hofþo røtt oc ſva at greiði mundi a verþa um ſcattiɴ er hér ſioðr Leifr er þu ſkalt við taca oc er fullr af ſilfri Leifr ſáz um oc ſá fátt manna i buðine lágo menn i pǫllonom eɴ fáir ſáto upp ſiþan gecc Leifr til þrandar oc tóc við ſióðnum oc bar utar i buðina þar er lióſt var oc ſteypti ſilfrino ofan a ſciold sinn rotaði i hendi sinni oc mælti at Karl ſcyldi ſia ſilfrit þeir lito a vm ſtund  þa ſpurdi Karl hvernug Leifi ſyndiz ſilfrit hann ſegir þat hyɢ ec at hverr ſa peɴingr er illr er i norþreyiom at hér mani comiɴ þrándr heyrði þetta oc mælti ſyniz þér eigi vel ſilfrit Leifr ſva er ſegir hann þrándr mælti eigi ero þeir þo meðalmaɴniþingar frændr várir er þeim ma til enſcis trua ec hefi ſent þa i vár at heimta ſcatt norðr i eyiar er ec var at engo føʀ i vár eɴ þeir hafa tekit mútor af bǫndum at taca fals ſlict er eigi þickir gialldgengt oc er hitt vænſt Leifr at ſiá þetta ſilfr er goldiz hefir i landſculdir minar bar Leifr þa aptr ſilfrit eɴ toc við ſioð ꜹðrom oc bar þaɴ til Karls raɴſǫcoðo þeir þat fé ſpurði Karl hverſo Leifi ſyɴdiz þetta fé hann ſegir at honom þótti þetta fe vant oc eigi ſva at um þær ſculdir er ovandliga var fyrir mælt at eigi yrðe ſlict þa tecit eɴ eigi vil ec þetta fe konongi til handa taka Maðr eiɴ ſá er lá i pallinom kaſtaði felldi af hofþe sér oc mælti Satt er hit fornqveþna Sva ergiz hveʀ ſem eldiz Sva er þér oc þrandr lætr karl hiɴ mrſca reka fe fyrir þér i allan dag  þar var Gꜹtr hiɴ rði Þrandr liop up við orð Gtz oc varð málóðe veitti þeim ſtórar átǫlor frændom ſinom Eɴ at lyctom mælti hann at Leifr ſcylde ſelia honom þat ſilfr eɴ tac hér við ſióð er landbuar minir hafa fǫrt mér heim i vár eɴ þótt ec ſia óſcygn þa er þo ſiálf hꜹnd holluſt maðr reis up við ólboga er lá i pallinom þar var Þorðr hiɴ lági hann mælti eigi hliotum vér meðalorða ſcack af honom mǫra karli oc væri hann lna firir verþr Leifr toc við ſioðnum oc bar eɴ fyrir karl ſa þeir þat fe mælti Leifr ekki þarf lengi at ſiá a þetta ſilfr hér er hverr peɴingr ꜹðrom betri oc viliom vér þetta fé hafa fá þu til þrandr maɴ at ſia reizlor þrándr ſegir at honom þótti bezt til fengit at Leifr ſæi fyrir hans hꜹnd gengo þeir Leifr þa ut oc ſcamt frá buðiɴe ſettuz þeir þa niðr oc reiddo ſilfrit Karl toc hialm af hǫfþi sér oc hellti þar i ſilfri þa er vegit var þeir ſa maɴ ganga hia sér oc hafþi refði i hendi oc htt ſíþan a hǫfþe oc heclo grna berføttr knẏtt línbrócum at beíni hann ſetti niðr  refþit i vǫll oc gecc fra oc mælti ſé þu við mrakarl at þér verþi eigi meín at refþi míno Litlo ſiþar com þar maðr lꜹpande oc callaði acafliga a Leif Ǫzorarſon bað hann fara ſem ſciotaz til buðar Gilla Logſogo mannz þar liop iɴ um tialdſcarar Sigurðr þorlacsſon oc hefir ſærþan buðar maɴ hans til olífis Leifr liop þegar up oc gecc a brot til fundar við Gilla gecc með honom alt buðarliþ hans Gtr rði liop at oc hió með handeyxi ifir herðar mǫnnom oc com hǫɢ þat i hǫfoð Karli oc varð ſár þat ekki micit Þorðr lági greip up refþit er ſtoð i vellinom oc lyſti a ofan ǫxar hamariɴ svá at ǫxin ſtód i heila þuſti þa fioldi manna ut or búð Þrandar Karl var þaðan dꜹðr borinn þrándr lét illa ifir verki þesso oc bꜹð þo fe til ſátta fyrir frændr ſina Leifr oc Gilli gengo at eptirmáli oc com þar eigi febótum fyrir varþ Sigurðr utlagr fyrir averca þaɴ er hann veitti buðo nꜹt Gilla eɴ Þorðr oc Gꜹtr fyrir víg Karls Auſtmenn bioɢo ſcip þat er Karl hafþi haft þangat oc fóro ꜹſtr a fund  Oláfs konongs  Eɴ þess varð eigi ꜹþit fyrir þeim ofriðe er þa hafþi gerzc i Noregi oc eɴ mun verða fraſagt oc er nu lokit at ſegia fra þeim tiþendom er urðo af því er Oláfr konongr heimti ſcatt af færeyiom eɴ þo gerþuz deil[o]r ſiþan i færeyiom eptir víg Karla mǫrſca oc áttuz þa við frændr Þrandar or gǫto oc Leifr Ǫzorarſon oc ero fra því ſtórar fráſagnir %%Eɴ nu er fra því at ſegia er fyʀ var uphafit er Oláfr konongr for með liþe síno oc hafþe leiðangr uti fyrir lande fylgðo honom þa allir lendir menn norþan or landi nema Einaʀ þambar ſcelfir hann hafþe um kyrt ſetit heima at buum ſinum ſiþan er hann com i land oc þionaði ekki konongi atti Einarr ſtormiclar eignir oc hellt ſic þo vegſamliga at hann hefþi engar konongs veizlor Oláfr konongr hellt liþi því ſuðr um Stað dróz þar eɴ til hans liþ micit or heroðom þa hafþe Oláfr konongr ſcip þat er hann hafþe gera látit áþr um vetriɴ er viſundr var callaðr allra ſcipa meſt var a framſtafni viſundar hǫfoð gulli búit þeꜱ getr Sigvatr ſcáld %Lẏngs bar fiſcr til fengiar flugſtyɢs ſonar tryɢva giolnar gulli mꜹlno guð vildi svá roðnar aɴan lét á uɴir Olafr búiɴ hála lꜹgr þo driugt hiɴ digri dyrs horn viſund ſporna %%for konongr þa ſuðr a Hǫrðaland hann ſpurði þꜹ tiþinde at Erlingr ſcjálgs ſon var or landi fariɴ oc hafþi haft liþ micit ſcip iiij eða v hann hafþi ſialfr ſceið eina micla enn ſynir hans íí] tvitogſesſor oc hofðo ſiglt veſtr til Englandz a fund Knúts ens rika for þa Oláfr konongr ꜹſtr með landi oc hafþi allmicit liþ hann leiddi at ſpurningom ef menn viſsi nockot til ferðar Knúts ens ríka eɴ þat kuɴo allir at ſegia at hann var a Englandi Eɴ þat var oc ſagt með at hann hafþi leiðangr úti oc ætlaði til Noregs Eɴ fyrir þa ſǫc er Oláfr konongr hafþi liþ micit oc hann fecc eigi et ſaɴa ſpurt hvert hann ſcylldi ſtefna til fundar við Knút eɴ mǫnnom þótti sér illa gegna dvǫl í einom ſtað með her ſva miciɴ þa reð hann þat af at ſigla með heriɴ ſuðr til Danmercr oc hafþi þat liþ allt með sér er honom þótti vígligaz oc bezt var buit eɴ gaf hinom heimleyfi ſva ſem qveþit er %Olafr knyr und árom orðſniallr viſúnd norþan brẏtr aɴaʀ gramr uti uɴbein dreka ſuɴan %Nu fór þat liþ heim er honom þótti miɴi fylgð i hafþi Oláfr konongr þar liþ micit oc frítt váro þar fleſtir lendir menn or Noregi nema þeir er aðr var ſagt at or landi væri farnir eða eptir hǫfþo ſetz heima %%Þa er Oláfr konongr ſigldi til Danmercr oc hellt til Siolandz Eɴ er hann com þar toc hann at heria veitti uppgǫngor var þa bæði landzfolcit hrætt oc ſumt drepit ſumt var handtecit oc bundit flutt ſva til ſcipa eɴ alt flyði þat er því com við oc varð engi viðſtaða gorði Oláfr konongr þar et meſta hervirki Eɴ er Oláfr konongr var a Siolandi þa ſpurði hann þau tiþendi at Ǫnundr konongr Oláfs ſon hafþi uti leiðangr oc for með her miciɴ ꜹſtan fyrir Scáni oc heriaðe hann þar varð þa bert um raðagerþ þa er Oláfr konongr oc Ǫnundr konongr hofþo haft i elfiɴi þa er þeir gerþo ſamband ſitt oc vinátto at þeir ſcyldo báþir veita mótſtoðo Knúti konongi for Ǫnundr konongr til þeꜱ er haɴ faɴ Oláf konong mág ſiɴ Eɴ er þeir hittuz þa gera þeir þat bert bæþi fyrir ſino liþi oc landzfólkino at þeir ætla undir ſic at leɢia Danmǫrk oc beiða sér viðrtoco af landz mǫnnom eɴ þat var ſem viða finnaz dmi til at þa er landzfolkit verþr fyrir hernaði oc fær eigi ſtyrc til viðr tǫko þa játa fleſtir ǫllom þeim alǫgom er ſer cꜹpa frið í varð þa ſva at margir menn ganga til handa þeim konongom oc jataðo þeim lyðni logðo þeir víða landit undir ſic þar er þeir foro eɴ heriaðo at ꜹðrom coſti Sigvatr ſcáld getr þessa hernaðar i drapo þeire er hann orti um Knút konong hiɴ rika %Knutr var und himnom hyɢ ec ætt at frett haraldz i her hug vel duga lét ly goto lið ſuðr or niðr Olafr jóforr arſæll fara %Þurðo norþan namz þat með gram til ſlétz ſvalir ſilunz kilir eɴ með aɴan ǫnundr donom a hendr at há her ſǫnſcan feʀ %Knutr konongr hafþi ſpurt veſtr til Englandz at Oláfr Noregs konongr hafþi leiðangr úti svá oc þat at hann for mð liþi þvi til Danmerkr oc þar var ofriðr i ríki hans Toc þa Knútr liþi at ſamna droz þar bratt ſaman heʀ micill oc fioldi ſcipa var Hacon Jarl aɴaʀ hofoðs maðr fyrir því liþi Sigvatr ſcáld com þat ſumar til Englandz veſtan or rúðo af Vallandi oc ſa maðr með honom er Bergr het þeir hǫfþo þangat farit cꜹpferð et fyʀa ſumar Sigvatr orti flock þaɴ er callaðr  var veſtrfarar visor oc er þetta uphaf %Bergr hofom minzt hve margan morgon ruðoborgar bꜹrð lét ec i fǫr fyrða feſt við arm iɴ veſtra %Eɴ er Sigvatr com til Englandz þa for hann þegar til fundar við Knút konong oc vildi beiða sér orlofs at fara til Noregs Knútr konongr hafþe ſett baɴ fyrir cꜹpſcip ǫll fyʀ eɴ hann hefþi buit her sinn Eɴ er Sigvatr com til konongs þa gecc hann til herbergis þess er konongr var iɴi þa var herbergit lǽſt oc ſtoð hann lengi úti eɴ er hann hitti konong þa fecc hann lof ſem hann beidde þa qvað hann %Utan varð ec áðr enn jóta aɴſpilli fecc ec [ſtillis] ſtillit mæld ſa ec her fyrir hꜹldi húsdyʀ fyrir ſpyriaz eɴ erende óro áttungr i ſal knátti gorms ber ec opt a armi járn ſtúcor vel lúka %Eɴ er Sigvatr varð þeꜱ vaʀ at Knútr konongr bẏr herferð a hendr Oláfi konongi oc hann viſſi hverſo miciɴ ſtyrc Knútr konongr hafþi þa qvað Sigvatr %Ǫʀ tegaz Olaf gerva allt hefir ſa er fior valtan konongs dꜹða mun ec qvíþa Knútr oc Hacon úti haldiz vorðr þoat vildit varla knutr oc jarlar dælla er fyrſt a fialli fundr ef hann ſialfr kømz undan %Eɴ orte Sigvatr fleire visor um ferð þeira Knúts oc Haconar þa qvað hann eɴ %Átti jarl at ſætta alframr boendr gamla oc þeir er optaz tóko Oláf at þvi mále þeir hafa fyʀ af fáre framt er Eirics kyn meira hǫfþum keypt eɴ heiptir Hacon ſaman myndi %%Knutr hiɴ ríki hafþi dreca þaɴ er ſva var micill at lx var at rumatali váro þar a hǫfoð gullbúin Hacon Jarl hafþi aɴan dreca var ſa fertǫgr at rumatali váro þar oc gyllt hǫfoð á eɴ ſeglin bæþi váro ſtǫfut ǫll með blá oc rꜹðo oc grøno oll váro ſcipin ſteind fyrir ofan ſæ allr bunaðr ſcipanna var hiɴ glæſiligſti morg ǫɴr ſcip hǫfþo þeir ſtór oc búin vel þess getr Sigvatr ſcáld i Knúts drápo %Knutr var und himnom hann ꜹſtan fram friðr fylkis niðr fráneygr dana ſcreið veſtan viðr var glæſtr ſa er bar ut andſcota Aþalraðs þaðan %Oc báro i byr blá ſegl við rá dẏr var dꜹglings fǫr drecar Landreka eɴ þeir er comu kilir veſtan til vm leið liþo limafiarðar brim %Sva er ſagt at Knútr konongr helt her þeim enom micla veſtan af Englandi oc com heilo ǫllo liþe síno til Danmarkar oc lagði til Limafiarðar var þar fyrir ſamnaðr micill landz manna %%Ulfr Jarl Spracaleɢz ſon hafþi ſettr verit til landvarnar i Danmorc þa er Knútr konongr for til Englandz hafðe hann ſellt i hendr Ulfi Jarli ſon sinn þaɴ er callaðr var horðaknútr var þar et fyʀa ſumar ſemaðr er ritit Eɴ Jarl ſegir þegar at Knútr konongr hafðe bodit honom þat orende at ſcilnaði þeira at hann vildi at þeir tǫki til konongs ifir  Danaveldi Horða Knút ſon knúts konongs fecc hann fyrir þa ſǫc hann oꜱ i hendr hefi ec ſegir hann oc margir aðrir hér landzmenn oc hofþingiar kørt optliga þat fyrir Knúti konongi at mǫnnom þiccir þat hér i landi vandi micill at ſitia hér kononglſt er enom fyʀom konongom dana þótti þat fullrǫði at hafa konongdóm ifir danaveldi eino ſaman Eɴ þa er hin fyʀi æfi var reðo þesso ríki margir konongar enn þo geriz nu þat miclo meira vandmæli eɴ fyʀ hefir verit því at vér hǫfom hér til náð i friþi at ſitia af utlendom hofþingiom eɴ nu ſpyriom vér hitt at Noregs konongr ætli at heria a hendr oꜱ oc er mǫnnom þo grunr á at Sviakonongr mane oc til þeirar ferðar raðaz Eɴ Knútr konongr er nu a Englandi Siþan bar Jarl fram bref oc innſigle Knúts konongs þꜹ er ſꜹɴoðo alt þetta er Jarl bar up þetta orende ſtuddo margir aðrir hofþingiar oc af þeira fortꜹlum allra ſaman reð maɴfolkit þat af at taca Horða Knút til konongs oc var þat gert a því ſama þingi Eɴ i þessi ráðagerþ hafþi verit uphafs maðr Emma drotning hafþi hon latit gera bref þessi oc  látit iɴſigla hafþi hon með brogðum náð innſigli konongs Eɴ hann ſialfr var leyndr þesso ǫllo Eɴ er þeir Horða Knútr oc Ulfr Jarl urðo þeꜱ varir at Oláfr konongr var comiɴ norðan or Noregi með her mikiɴ þa foro þeir til iótlandz því at þat er meſt megin Danaveldis Scáro þeir þa up her ǫr oc ſtefndo ſaman her miclom eɴ er þeir ſpurðo at Svia konongr var oc þar comiɴ með her ſiɴ þa þóttuz þeir eigi ſtyrc hafa at leɢia til bardaga við þa baða þa heldo þeir ſam[n]aðinom a Iotlandi oc ætlaðo at veria þat land fyrir konongom eɴ ſcipaheriɴ drógo þeir allan ſaman i Limafirði oc biþo ſva Knúts konongs Eɴ er þeir ſpurðo at Knútr konongr var veſtan comiɴ til Limafjarðar þa gerþo þeir ſendi menn til hans oc til drótningar Emmo oc báþo at hon ſcyldi verþa vís hvart konongr var þeim reiðr eðr eigi oc láta þa þess verþa vara Drotning rǫddi þetta mál við konong oc ſegir at Horða Knútr ſonr þeira villdi bǫta ǫllo því ſem konongr villdi ef hann hefþi þat gert er konongi þætti i móti ſcapi hann ſvarar ſegir at Horða Knútr hafþe ecki ſinom ráðom  framfarit hefir þat ſva tekiz qvað hann ſem van var at er hann var barn oc oviti er hann vildi konongr heita oc vanda nokorn bar til handa honom at land þetta alt mundi herſcilldi farit oc leɢiaz undir utlenda hofþingia ef eigi qvæmi vaʀ ſtyrcr til Nu ef hann vill nokora ſætt við mic gera þa fari hann a fund minn oc leɢi niðr hegoma nafn þat er hann hefir ſic konong látit calla ſendi ſiþan Drotning þessi ſǫmo orð til Horða Knúts oc þat með at hon bað at hann ſcyldi eigi þessa ferð undir hǫfut leɢiaz ſagði ſem var at hann mundi engi ſtyrc til þess fá at ſtanda i mót feðr sínom Eɴ er þessi orðſending com til Horða Knúts þa leitaði hann ráðs við Jarl oc við aðra hofþingia þa er með honom váro Eɴ þat faɴz brátt þegar er landzfolkit ſpurði at Knútr hiɴ gamli var comiɴ þa dreif til hans allr múgr landzens oc þótti þar trꜹſt ſitt alt Sa Ulfr Jarl  oc aðrir felagar hans at ij váro coſtir fyrir hꜹndom aɴat hvart at fara a fund konongs oc leɢia alt a hans vald eða ſtefna af landi brot elligar Eɴ allir fyſto Horða Knút at fara afund fǫðor síns þa fell hann til fóta feðr sínom oc lagði iɴſiglit i kne honom þat er konongs nafn fylgdi Knútr konongr toc i hond Horða Knúti oc ſetti hann i ſǽti ſva hátt ſem fyʀ hafþi hann ſetit Ulfr Jarl ſendi Svein ſon sinn a fund [Sveins konongs] Knúts Sveiɴ var ſyſtor ſon Knúts konongs hann leitaðe griða feðr sínom oc ſǽttar af konongi oc bꜹð at ſetiaz i giſling af hendi Jarls þeir Sveiɴ oc HorðaKnútr váro jafnaldrar Knútr konongr bað þꜹ orð ſegia Jarli at hann ſamnaði her oc ſcipom oc føri ſva til fundar við konong eɴ røddi ſiþan um ſættir sínar Jarl gerþi svá %%Eɴ er Oláfr konongr oc Ǫnundr konongr ſpurðo at Knútr konongr var veſtan comiɴ oc þat at hann hafþi þa oflyianda her þa ſigla þeir ꜹſtr fyrir Scáni taka þa at heria oc breɴa heroð ſkia ſva  ꜹſtr fyrir landit til mótz við ríki Sviakonongs eɴ þegar er landzfolkit ſpurði at Knútr konongr var veſtan comiɴ þa varð ekki af handgongo við kononga þessa getr Sigvatr ſcáld %Gátuð drotnar danmorc ſpanit undir ſic ſǫcom ſnarir herfarar þa lét ſcarpla Scáney dana hlꜹðr heri[a]ða hǫfoð fremſtr joforr %þa ſótto konongar ꜹſtr fyrir landit oc lǫgðo at þar er heitir aeɴ helga oc dvolduz þar um hriþ þa ſpyria þeir at Knútr konongr fór með her ſiɴ ꜹſtr eptir þeim þa bera þeir ráð ſaman oc tóko þat til at Oláfr konongr með liþe síno ſumo gecc a land up oc alt a markir til vaz þess er áiɴ hælga fellr ór gǫrðo þar i áróſinom ſtiflo með viþom oc torfi oc ſtemfna ſva up i vatnit oc ſva ſcáro þeir diki ſtór oc leypto ſaman fleirom vǫtnonom oc gerþuz þar víþir flóar eɴ i árvegiɴ hioɢo þeir ſtórviðo þeir váro i þesso ſtarfi marga daga oc hafþi Oláfr konongr alt til ſtilli um brogð þessi eɴ onundr konongr hafþi þa ſtiorn ifir ſcipahernom Knútr konongr ſpurði til ferða þeira kononga oc svá ſcaða þaɴ allan er þeir hǫfðo gert a ríki hans heldr þa til motz við þá þar er þeir lágo i aɴe helgo oc hafðe her mikiɴ oc hálfo meira eɴ þeir báþir þessa getr Sigvatr %Létað af joforr ætt manna faɴz jotlandz etaz ilendr at þvi vildi folldar fǽſt ran dana hlíf ſcioldr hafa hofoð fremſtr joforr %%Þat var eiɴ dag at qveldi at nioſnar menn Ǫnundar konongs ſa ſigling Knúts konongs oc átti hann þa þangat eigi langt þa let Ǫnundr konongr blaſa herblaſtr ráco menn þa tiold af sér oc herklædduz rero út or hofninne oc ꜹſtr fyrir landit logðo þa ſaman ſcip sín oc tengðo oc bioɢuz til bardaga Ǫnundr konongr leypti nioſnar mǫnnom a land upp fóro þeir a fund Oláfs konongs oc  ſǫgðo honom þessi tiðende þa let Oláfr konongr briota ſtiflornar oc leypa áɴe i veg sinn eɴ hann fór um nóttina ofan til ſcipa ſiɴa Knútr konongr com fyrir hofnina þa ſa hann hvar lá herr kononga buiɴ til bardaga þotti honom ſem þa mundi vera ſiþ dags at leɢia til oʀosto um þat er herr hans væri allr buiɴ því at floti hans þurpti rum micit a ſænom til at ſigla var langt i mille ens fyrſta ſcips oc ens ſiþarſta svá þess er utarſt fór eða hins er næſt fór landi veðr var lítið Eɴ er Knútr konongr ſa at Sviar oc norðmenn hofþo rymda hofnina þa lagði hann iɴ til hafnar oc svá ſcipin ſem rum hǫfþo en þó lá megin herriɴ út á hafino Um morgininn er mioc var lioſt þa var liþ þeira mart a landi upi ſumt a tali enn ſumt at ſcemtan sinni þa fiɴa þeir eigi fyʀ eɴ þar geyſaz vǫtn at þeim með forsfalli þar fylgðo viðir ſtórir er rac at ſcipom þeira meidduz ſcipin þar fyrir eɴ vǫtnin  fluto um vǫllona alla tyɴdiz þat folkit er a landi var oc mart þat er a ſcipom var Eɴ allir þeir er því comu við hioɢo feſtar ſinar oc leyſtuz út oc rac ſcipin mioc ſundrls Dreca hiɴ micla er ſialfr konongr var á rác út fyrir ſtrꜹmi varð honom ekki ꜹðſnúit með árom rac hann út at flóta þeira Ǫnundar konongs eɴ er þeir kendo ſcipit þa logðo þeir þegar at umhverfis eɴ fyrir þa ſoc at ſcipit var borðmicit ſva ſem borg væri eɴ fioldi mannz á oc valið et bezta liþ vápnað oc ſem orugligaz þa varþ ſcipit ekki ðſótt var oc ſtundin ſcꜹmm aðr ulfr Jarl lagði at með ſino liþe oc hófz þa oʀosta því næſt drózc at herr Knúts konongs ǫllum megin þa ſa konongar Oláfr oc Ǫnundr at þeir mundo uɴit hafa þa  ſiɴi þaɴ ſigr ſem ꜹðit var léto þa ſíga ſcip sín a hꜹmlo oc leyſtuz i brot or her Knúts konongs oc ſcildo flotana eɴ fyrir þa ſǫc at atlaga þessi hafþi ekki þaɴug tekiz ſem Knútr konongr hafþi til ſcipat hǫfþ þa varð ækki af at roðrinum toku þeir þa at ſkipa liþinu oc buaz vm Eɴ ær þeir hǫfþu ſkiliz oc ſer for hvaʀ flotinn þa kaunnuðu þeir konungarnir liþ ſitt oc fundu at þeir hꜹfðu ækki mannſpæll fæingit þat ſa þeir oc æf þeir biði þæꜱ at Knútr konungr hæfþi búit her þann ænn mikla allan ær hann hafþi oc lægði ſiþan at þeim at liþsmúnr var svá mikill at litil von var at þeir mundi ſigraz nu var þat rað tækit at roa aullu liþinu auſtr með lanndi Enn ær þeir ſa at Knútr konongr hællt ækki æptir þeim þa ræiſtu þeir viðu oc ſættu up ſægl ſín ſva ſægir Ottaʀ ſvarti i drapu þeiri ær hann orti um Knút ænn rika %Suium hnæktir þu ſaukkua ſiklingr auʀ ænn mikkli ylgr þar ær ain hælga ulfs bæitu fækk hæitær hælltzt þ hrafn ſulltut hvatraðr ærtu laði ognar æfr fyrir jofrum yɢr tveim við kyn bæima %Sva qvað Þorðr Sciaʀækzſon i ærfidrapu Oláfs konungs %Átti egða drottinn Oláfr þrumu ſtala uið agætan jota auþling þann ær klauf hrinnga ſkaut nær ſkarpt at moti ſkanunga gramr hanum ſvæins vera ſonr at ræyna ſlær þaut ulfr um hræfi %%Oláfr konungr oc Ǫnundr konongr ſigldu auſtr fyrir vælldi Svia konungs oc at aptni dags laugðu þeir at lanndi þar ær hæitir Baruik lagu konungar þar um nottina enn þat fannz a um Svia at þeir váro hæimfusir þvi at mæginhæʀinn allr ſigldi auſtr með lanndi um nottina oc lettu æigi fyʀ færdinni ænn hveʀ kom hæim til ſina hæimkynna Eɴ ær Aunundr konungr varð þæsſa vaʀ let hann blaſa til husþings Aunundr konungr tok þa til máls Sva ær ſegir hann Oláfr konungr ſæm þér vitut at vér haufum farit i ſumar allir ſaman oc heriat viða um Danmǫrk haufum vér fængit mikit af fe ænn ækki af launndum ek hefi haft i ſumar halft fiorða hundrað ſcipa enn  nu ær æigi mæʀ æptir ænn hundrað nu litz mér svá ſæm vér munim vinna litit til frama með æi mæra liþ æn nu hafum vér þot at ær hafit Lx tigu ſcipa ſæm þér hafit i ſumar Nu þykki mér þat ſyniligaz at fara aptr i riki mit oc ær gott hæilum vagni heim at aka vér hafum aflat nokkors ænn ækki latit nu vil æk Oláfr magr bioða at þu farit með mér oc værum i vetr allir ſamt takit ſlikt af minu ſæm þér vilit oc þér fait væl halldit yðr oc liþ þitt enn æf þér vilit helldr þann koſt at hafa land vart til yfirfærðar þa ſkal þat hæmilt oc vilit þér fara landvæg i Noreg Oláfr konungr þakaði Aunundi konungi vinſamlig boð ænn æf æk ſkal raða mun annat afraðit oc munum vér hallda ſaman liþino  því ær nu ær æptir haufum vér valit lið ok ſkipa koſt goþan mægum vér væl liɢia a ſkipum i allan vætr  ſæm ſiþr hærkonunga ær til Enn Knútr munn æigi lænngi liɢia i anni hælgu því at þat ær ænngi hꜹfn ſlikum fiolda ſkipa ſem hann hæfir væit æk ok at þar mun [monnum] ængum mun ſiþar hæimfuſt liþit ænn hér vænti æk at vér hafim ſva vm buit i ſumar at þorparinn mun uita hvat gera ſkal bæði a Skani oc vm Halland mun heʀ Knúts bratt dreiifaz viðz vægar væit þa ænn æigi hverjum ſigrs ær ꜹðit haufum a nioſnir fyrſt hvært rað hann tækr lauk Oláfr konungr ſva ſino mali at mænn giorðu goþan rom at ok var þat raðz tekit ſæm hann villdi váro þa nioſnir gorfar i hær Knúts konongs enn þeir lagu þar baðir Aunundr konungr ok Oláfr konungr %%Knútr konungr ſa þat at Noregs konungr oc Sviakonungr hælldu liþi ſinu auſtr mæð lanndi þa læt hann menn ſina riða æð æfra dag oc nott ſva ſæm konungar ſigldu æt ytra hafþi Knútr konungr æ nioſnir i hær þeira oc þa ær  hann ſpurði at mikill luti liþs var ſigldr fra þæim konungunum þa hællt ſinum her aptr til Siolanndz oc lagðiz i æyraſunnd með allann herinn la ſumt liþ við Skaney ænn ſumt við Siolannd Knútr konungr reið up til Roiskelldu mæð mikla ſvæit manna Ulfr Jarl magr hans hafþi buit væizlu i mót honum væitti Jarl allkappſamliga ænn konungr var ukatr oc ufrynn jarl orti marga vega a hann til glæði æn konongr var ſtuttmæltr oc fatalaðr Jarl bꜹð hanum at læika at ſkakktafli oc því jataði hann toku þeir þa ſkakktafl oc leku Ulfr Jarl var maðr ſkiotorðr oc uvæginn um alla hluti hann var rikaztr maðr i Danmork þegar Knút konung læið ſyſtir Ulfs Jarls var Gyða ær atti Guðini Jarl Ulfnað ſon oc váro ſynir þeira Haraldr konungr oc Toſti Jarl Valþiofr Jarl Mauru kari Jarl Svæinn Jarl Gyða hæt dottir þeira ær atti Jatvarðr ænn goði ængla konongr %%oc ær þæir haufðu læikit um ſtund at  ſkakktaflinu þa ſkákaði Jarl af konunginum æinn riddara konungr bar aptr taflit oc bað hann annat læika Jarl ræiddiz oc ſkaut niðr taflborðinu oc gækk i brot konongr mælti rænnr þu nu Ulfr ænn ragi Jarl ſnǫri aptr við dyʀin oc mællti længra munndir þu rænna i anni hælgu æf þu kiomir því við kallaðir þu þa æigi Ulf ænn raga ær æk lagða til at hialpa þér ær Sviar baurðu yðr ſæm hunnda gækk þa Jarl ut oc for til ſvæfns litlu ſiþaʀ gækk konungr at ſofa Eptir um morgininn ær konungr klæddiz mællti hann við ſkoſvæin ſinn gakk þu ſægir hann til Ulfs Jarls ok dræp hann ſveinnin gækk oc var i brot um hriþ oc kom aptr konungr mællti draptu jarlinn æigi drap æk hann þvi at hann var gennginn til Lucius kirkiu Maðr hæt Ivaʀ hviti noʀǫnn at kyni konungr mælti til ivaʀs gakktu oc drep Jarl Ivaʀ gekk til kirkiu oc iɴar i corinn oc lagði ſværði i gegnum Jarl læt Ulfr  Jarl þægar lif ſitt Ivaʀ gekk þa til konungs oc hafðe bloðukt ſværð konungr mælti draptu jarlinn drap æk hann ſegir hann konungr mællti væl giorþir þu þa Enn æptir þat ær jarl var dræpinn letu munkar læſa kirkiuna konungr ſænndi mænn til munkanna oc bað þa uppluka kirkiuna oc ſyngia tiþir þeir giorðu ſæm konungr bꜹð ænn er konungr kom til kirkiu þa ſkæytti hann jarðir miklar til kirkiunnar þa ſkeytti hann svá at þat var mikit herat oc hofz ſa ſtaðr mikit ſiþan Knútr konungr reið ofan til ſcipa ſinna oc la þar lengi um hauſtit með allmikinn her %%Þa er Oláfr konungr ok Aunundr konungr ſpurðu at Knútr konongr hafþi halldit til Eyraſunndz áttu konungar husþing oc tauluðu mart um raðagærðir ſinar villdi Oláfr konungr at þeir lægi þar mæð allan herinn oc biþi hvat Knútr konungr tæki raða enn Sviar qvaðu þat urað at biða þar frǫra oc var þat afraðit at  Aunundr konungr for heim með allan her ſinn enn Oláfr konongr la æptir %%Þat var æinhveria nott at þeir attu at hallda vaurd a konungs ſkipi Egill Hallz ſon ok Torfi Valgautz ſon oc ær þeir ſatu a værðinum hæyrðu þeir grat mikinn oc gaulun til liþs þæꜱ ær her tecit var þat var bunndit um nætr a lanndi upi Torfi ſegir at honum þotti illt at hæyra a gaulun þeira oc bað Egil fara til mæð sér at leyſa folkit þetta bragð toku þeir ſkaru baundin oc hleyptu i brot folkinu var þat verk all uuinſællt af folkinu ænn konongr var ſva ræiðr at hællt við vaða ſialfan oc ſiþan er Egill var ſiúkr villdi konungr længi æigi ſia hann fyʀ ænn margir mænn baðu fyrir honum iðraðiz ægill þa mioc oc bað konung fyrirgefa sér gaf konungr þa up agli ræiþi ſina oc lagði hænndr ſinar yfir ſiþu honum þar ær verkrinn la undir oc ſaung ifir oc jamnſkiott batnaði Agli Tofi kom sér i ſætt ſva ſæm ſagt ær at hann ſkylldi koma a konungs funnd Valgauti fæþr  ſinum hann var maðr hunndhæiðin oc fækk hann kriſtni af orðum konongs oc anndaþiz þægar %%Knútr konungr hafði avalt nioſnar mænn i her Oláfs konongs oc komu sær i tal við marga mænn haufðu fram feboð oc vinattu mal Knúts konungs letu þar margir æptir leiðaz oc ſelldu þar til trú ſina at þeir ſkylldo hallda landi honom til hannda æf hann kæmi i Noreg urðo margir at þesso berir ſiþaʀ þott þat fǫri þa leynt fyrſt Sumir tóko þa þegar við fegiofum eɴ ſumum var heitit fé ſiþaʀ eɴ hinir váro allmargir er aþr hǫfþo þegit af honom vingiafir ſtórar fyrir því at þat var ſatt at ſegia frá Knúti konongi at hveʀ er a hans fund com þeira manna er honom þótti nokot mannz mót at oc villdi hann þyðaz þa feck hveʀ af honom fullar hendr fiár varð hann af því ſtórliga vinſæll oc var meſt at um ǫrleic hans við utlenda menn oc þa meſt er lengſt váro atcomnir %%Oláfr konongr atti opt tal oc ſtefnor við menn ſina oc ſpurði at raða gerþum  Eɴ er hann faɴ at ſitt lagði hváʀ til þa grunaði hann at þeir váro ſumir er aɴat mundo um mæla eɴ ſynaz mundi raðligaz oc myndi þa eigi raðit hvárt allir mundo honom retta ſculd gialda um trygðina þess eɢiaðo margir at þeir ſcyldo taca byr oc ſigla til eyraſundz oc svá norðr til Noregs ſǫgðo þeir at Danir myndi ekki þora at þeim at leɢia þott þeir lægi fyrir með liþ micit Eɴ konongr var maðr ſva vitr at hann ſa at ſlict var ofǫra viꜱi hann oc at aɴan veg hafþi tekiz Olafi Tryɢva ſyni þa er hann var fáliðr er hann lagði til oʀosto þar er heʀ micill var fyrir eɴ danir þørði þa eigi at beriaz viꜱi konongr at i her Knúts konongs var fioldi norðmanna grunaði konong at þeir er ſlíct reðo honom mundo vera hollari Knúti konongi eɴ honom veítti Oláfr konongr þa urſkurð ſegir svá at menn ſkulo buaz þeir er honom vilia fylgia oc fara landveg um et fra Gꜹtland oc ſva til Noregs eɴ ſcip vár ſegir hann oc allan þunga þaɴ er vér megum eigi eptir oꜱ flytia vil ec ſenda ꜹſtr i veldi Svia konongs oc láta þar varðveita oꜱ til handa %%Harekr or þiótto ſvarar mali Oláfs  konongs ſva þat er ꜹðſę tt at eigi ma ec fara fǫti til Noregs ec em maðr gamall oc þungr oc vanr lítt gǫngom ætla ec trꜹðr at ſciliaz við ſcip mitt hefi ec lagt þa ſtund á um ſcip þat oc búnað þess at mér mun leítt at lia ovinom minom fangs a ſkipi því konongr ſvarar far þu með oꜱ Harekr vér ſkulom bera þic eptir oꜱ ef þu mátt eigi ganga Hárekr qvað þa víso %Raðit hefi ec at riða rínleygs heþan mínom lads dynmari leiðar lꜹngom heldr eɴ ganga þótt leɢfiot[u]rs liɢi lundr i eyrar ſundi kaɴ þioð kerſci miɴi knútr herſcipom úti %þa let Oláfr konongr bua ferð ſina hǫfþo menn igangs klæði sín oc vápn oc þat ſem fecz af reiðſciotum þa var klyfiat af clæðum oc lꜹſa fe eɴ hann ſendi menn oc lét flytia ſcip sín ꜹſtr i kalmarnir leto þeir þar upſetia ſcipin oc flytia reiða allan oc aɴan varnað til til varðveizlo Harekr gerþi ſem hann hafþi ſagt at hann beið byriar oc  ſigldi ſiþan ꜹſtr fyrir Scáni til þeꜱ er hann com ꜹſtan at hǫlonom oc var þat aptan dags eɴ byʀ var a bláſandi þa lét hann ofanleɢia ſeglit oc svá viðo taka ofan veðrvitann oc ſveipa ſcipit alt fyrir ofan ſia með grám tioldum oc lét róa i nokorum rumum fram oc aptr eɴ lét fleſta menn ſitia lágt i ſcipino oc ſa varð menn Knúts konongs ſcipit oc rǫddo um sín i milli hvat ſcip þat mundi vera oc gáto þeꜱ at vera mundi flutt ſallt eða ſild er þeir ſá fa mennina eɴ litiɴ roðriɴ eɴ ſcipit ſyndiz þeim grátt oc bráðlſt oc ſem ſcipit mundi ſcinit af ſólo oc ſá þeir at ſcipit var ſett mioc Eɴ er Harekr com fram i ſundit oc vm heriɴ þa lét hann reíſa vidona oc ſeglit draga lét ſetia up gylta veðrvita var ſeglit hvitt ſem dript oc ſtafat rꜹðo oc blá með vendi þa ſa menn Knúts konongs oc ſegia konongi at meire van at Oláfr konongr hefþi þar um ſiglt Eɴ Knútr konongr ſegir svá at Oláfr konongr væri ſva vitr maðr at  hann hefþi eigi farit einſcipa i gegnum her Knúts konongs oc léz licligra þickia at þar mundi verit hafa Harekr or þiótto eða hans maki þat hafa menn fyrir ſatt at Knútr konongr hafi vitat um ferð Hareks oc hann mundi eigi ſva farit hafa ef eigi hefþi aðr farit vinátto mál milli þeira Knúts konongs oc þotti þat birtaz eptir þa er vinatta þeira Knúts konongs oc Hareks gerþiz [al]kuɴa Harekr orti viſu þessa þa er hann ſigldi norðr vm veðrey %Lætca ec lundar eckior læbꜹgs at þvi hlæia ſciotum eic fyrir utan ey ne danſcar meyar jorð at ec eigi þorða ifla flꜹſtz a hꜹſti aflat ſloðir froða fara aptr vale krapta %fór Harekr þa ferðar sinnar oc létti eigi fyʀ eɴ hann com norðr a Halogaland oc til bus ſins i þiótto Oláfr konongr byriar ferð ſina for fyrſt upp um Smalǫnd oc com fram i veſtra Gautland for ſpacliga  oc friðſamliga eɴ landzmenn veitto þeim goðan forbeina for konongr til þeꜱ er hann com ofan i vikina oc ſva norðr eptir vikiɴi til þeꜱ er hann com i Sarpsborg Dvaldiz hann þa þar oc let þa þar bua til vetrſeto Gaf konongr þa heimleyfi meſtum luta liðſens eɴ hafðe með sér þat af lendom mǫnnom er honom ſyndiz þar váro með honom allir ſynir Arna Armoðzſonar váro þeir meſt virðir af konongi þa com til Oláfs konongs Gellir þorkels ſon oc hafþi comit aðr um ſumarit af iſlandi svá ſem fyʀ var ritit %%Sigvatr ſcáld hafðe verit lengi með Oláfi konongi ſva ſem hér er ritit oc hafðe konongr gert hann ſtallara sinn Sigvatr var ekki hraðmæltr maðr i ſundrlaſom orðom eɴ ſcaldſcapr var honom ſva tiltækr at hann qvað af tungo fram svá ſem hann mælti aɴat mál hann hafðe verit i cꜹpferðum til vallandz oc i þeiri ferð hafðe hann comit til Englandz oc hitt Knut eɴ ríka oc fengit af honom leyfi at fara til Noregs ſva ſem fyʀ var ritit eɴ er hann com i Noreg þa for hann þegar til fundar við Oláf konong oc hitti hann i borg gecc fyrir konong þa er hann ſat ifir borðum Sigvatr qvaddi hann konongr leit við honom oc þagði Sigvatr qvað Heim erum hingat comnir hyɢ þu at joforr ſcatna menn nemi mál ſem ec iɴi mín ſtallarar þinir ſegðu hvar ſeꜱ hafit hugðan ſeíms þioð konongr beima allr er þeckr með þollum þiɴ ſcáli mér iɴan Þa ſaɴaðiz þat er fornqveþit mál er at morg ero konongs eyro Oláfr konongr hafþe ſpurt alt um farar Sigvats at hann hafðe hitt Knút konong Oláfr konongr mælti til Sigvats eigi veit ec hvárt þu ætlar nu at vera miɴ ſtallari eþa hefir þu nu gerz maðr Knúts konongs Sigvatr qvað Knútr ſpurði mic metra mildr ef ec honom vilda hendilangr ſem hringa hugreifom oleifi eiɴ qvað ec ſeɴ eɴ ſꜹɴo ſvara þóttumz ec drottiɴ gefin ero gumna hveriom góð dǫmi mér ſóma Þa mælti Oláfr konongr at Sigvatr ſcyldi ganga til ſætis þeꜱ er hann var vanr at hafa fyʀ com Sigvatr sér þa eɴ bratt i kǫrleika ena ſꜹmo ſem aðr hafþi hann haft Erlingr Scjálgsſon oc ſynir hans allir hofðo verit um ſumarit i her Knúts konongs oc i ſveit með Haconi Jarli þar var þa oc Þorir Hundr oc hafþe metorð mikil eɴ er Knútr konongr ſpurði at Oláfr konongr hafþe landveg farit til Noregs þa leyſti Knútr konongr leiðangriɴ oc gaf leyfi ǫllom mǫnnom at bua sér til vetrviſtar var þa i Danmorc heʀ micill utlendra manna bæði enſcra manna oc norðmanna oc af fleirom lꜹndom er liþ hafþi comit til herſins vm ſumarit Erlingr Sciálgs for um hꜹſtit til Noregs með liðe síno oc þá af Knúti konongi ſtorar giafir at ſcilnaði þeira Þorir Hundr var eptir með Knúti konongi Með Erlingi foro norðr i Noreg ſendimenn Knúts konongs oc hofðo með sér ófa lꜹſafiar fóro þeir vm vetriɴ víða um land reiddo þa af hendi fe þꜹ er Knútr konongr hafþi heítit mǫnnom um hꜹſtið til liþs sér eɴ gáfo hinom morgom er þeir fengo með fe keypt vinátto Knúti konongi eɴ þeir hꜹfðo trꜹſt Erlings til ifirferðar gerþiz þa ſva at fioldi manna ſneriz til vinátto við Knút konong oc heto honom þionosto sinni oc því með at veita Oláfi konongi motſtoðo gǫrðo þat ſumir berliga eɴ hinir váro miclo fleire er leynduz at fyrir alþyðo Oláfr konongr ſpurði þessi tiðendi kuɴo margir honom at ſegia fra þessom tiðendom oc var þat fǫrt mioc i fiolmæli þar i hirðiɴi Sigvatr ſcáld qvað þetta fiandr ganga þar þengils þioð byðr opt með ſióða hꜹfgan málm fyrir hilmis hs ofalan lꜹſa ſítt veit hveʀ ef haʀa hollan ſelr við gulli vert er ſlict i ſvorto ſiɴ hælviti iɴan Oc eɴ qvað Sigvatr þetta Cꜹp varð daprt þar er diupan drottin rǽkt um ſo[k]tto þeir er heim á himnom hás eldz ſvicom belldo Opt var ſu umræða þar i muɴi hǫfþ hverſo illa ſamdi Haconi Jarli at fǫra her a hendr Oláfi konongi er hann hafþi honom líf gefit þa er Jarl hafde a hans vald comit Eɴ Sigvatr var eɴ meſti vinr Jarls oc þa eɴ er Sigvatr heyrði jarlinom amælt qvað hann Gǫrðiz hilmis hꜹrða huſcarlar þar jarli er við Olafs fiorvi ofvægs fe þægi hirð er hans at verþa hálict fyrir því máli dǫlla er oꜱ ef allir ero vér um ſcírir Oláfr konongr hafþe jolaóð micit oc var þa comit til hans m ſtórmenni þat var hiɴ ví(?+)jda dag jola at konongr gecc oc fáir menn með honom Sigvatr fylgði konongi dag oc nott hann var þa með honom þeir gengo i hús eitt þar váro hirðir i dyrgripir konongs hann hafþi þa hafðan viðrbunað mikiɴ ſem vandi var til heimt ſaman dyrgripi sína til þess at gefa vingiafir et viijta qveld iola þar ſtoðo i húſino ſverþ eigi allfá gullbúin þa qvað Sigvatr Sverð ſtanda þar ſunda ſárs leyfo vér árar herſtillis verþr hylli holluſt búin gulli viðtǫk[i]a ec víka var ec endr með þér ſendir elldz ef þu eitthvert vildir allvaldr gefa ſcáldi konongr tóc eítthvert ſverþit var gulli vafðr meðalkafliɴ oc gullbúin hiollt var ſa gripr allgóðr eɴ giofin var eigi ꜹfundls oc heyrði þat ſiþan þegar eptir jolin byriaðe Oláfr konongr ferð sína til uplanda því at hann hafðe fiolmenni micit eɴ tecior norþan or landi hofþ engar til hans comit þa um hꜹſtð því at leiðangr hafðe uti verit um ſumarit oc hafði þar konongr allan coſtnað til lagt þaɴ er fꜹng var a þa váro oc engi ſcip at fara með liþ ſitt norðr i land hann ſpurþi oc þat eino norþan er honom þótti ekki friðſamlict ef hann fǫri eigi með liði miclo Reð konongr fyrir þa ſǫc þat af at fara ifir uplꜹnd Eɴ eigi var þa ſva langt liðit ſiþan er hann hafþi þar farit at veizlom ſem log ſtóðo til eða vandi kononga hafþi verit Eɴ er konongr ſótti up a land þa buðo honom heim lendir menn oc rikir bę(?) ndr oc létto svá hans coſtnaðe Biorn er maðr nefndr gꜹzcr at kyni hann var vinr oc kuɴingi Azſtriðar drotningar oc nokot ſcyldr at frændſemi oc hafðe hon fengit honom armenning oc ſyſlo a ofanverþri heiðmork hafþi hann oc ifir ſcn i eyſtridali ekki var Bjǫrn konongi kǫ oc ecki var hann maðr þockaſæll af bǫndom þat hafþe oc atboriz i bygð þeire er Bjǫrn reð fyrir at þar uðo hvǫrf ſtór a nꜹtom oc a ſvíóm let Bjǫrn þar qveþia þings til oc leitðe þar eptir hvǫrfom hann callaði þa menn licligſta til ſlicra luta oc llbregða er ſáto i markbygðom fiaʀe oðrom mǫnnom veic hann því male til þeira er bygðo eyſtri dali Su bygð var mioc ſundrlaus bygt við vǫtn eða rioðr i ſcógum eɴ fá ſtaðar ſtór bygðir ſaman Rꜹðr hét maðr er þar bygðe i eyſtri dǫlum Ragnhildr var nefnd kona hans Dagr oc Sigurðr ſynir þeir váro inir efniligſto menn þeir váro ſtaddir a þingi því oc heldo ſvǫrum upp af hendi þeira dǫla oc báro þa undan ſocom Birni þóttu þeir lata ſtorliga oc vera drambsmenn miclir at vapnom oc klæðum Bjǫrn ſneiddi rę(?) ðunni a hendr þeim brǫðrum oc taldi þa eigi olicliga til at hafa ſlíct ger þeir ſyniaðo fyrir ſic oc ſleit ſa því þingi Litlo ſiþaʀ com til Bjarnar ármannz Oláfr konongr með liþi ſino oc tóc þar veizlo var þa krt fyrir konongi þat mál er fyʀ var upi hft a þingi Sagði Bjǫrn at honom þttu Rꜹðz ſynir licligſtir til at vlda ſlícom ótila þa var ſent ptir ſonom Rꜹðs eɴ er þeir hitt konong þa taldi hann þa oþiofliga menn oc bar þa undan keɴzlum þessom þeir buðo konongi til foðor síns at taka þar iija nátta veizlo með ǫllo liþe ſino Bjǫrn latti ferðariɴar konongr for eigi at ſiþr At Rꜹðz var hin prúðligſta veizla Þa ſpurði konongr hvat manna Rꜹðr væri eða kona hans Rauðr ſegir at hann var maðr ſǫnſcr ꜹðigr oc kynſtóʀ eɴ ec liopumz þaðan i brot ſegir hann með kono þessa er ec hefi átt ſiþan hon er ſyſtir Hrings konongs Dags ſonar þa vacnaðe konongr við ætt þeira beɢia fann hann þat at þeir feðgar váro menn forvitrir oc ſpurþi þa eptir iþróttum sínom Sigurðr ſegir at hann kaɴ drꜹma at ſcilia oc at deila døgra far þot engi ſæi himintungl konongr reyndi þessa iþrott oc var þat ſem Sigurðr hafði ſat Dagr faɴ þat til iþrotta sér at  mundi ſia coſt oc lꜹſt a manne veriom er honom bar fyrir ꜹgo ef  vildi hug a leɢia oc athyɢia konongr bað hann ſegia ſcaplꜹſt hans þa er hann ſæi Dagr faɴ þat til er konongi þott rétt Þa ſpurþi konongr um Bjǫrn ármaɴ hvern ſcaplꜹſt hann hefþi Dagr ſegir t Bjǫrn var þiofr oc þat með at hann hvar Bjǫrn hafþi fólgit a bǫ sínom bæþi bein oc horn oc húðir af nautom þeim er hann hafþi ſtolit þa um hꜹſtið er hann valdi ſegir hann allra þeira ſtulda er i hꜹſt hafa horfit oc hann hefir ꜹðrom mǫnnom kent ſegir Dagr konongi ǫll merki til hvar konongr ſcyldi leita Eɴ er konongr for i brot fra Rꜹðs þa var hann leiddr ut með ſtorum vingiǫfum váro með konongi ſynir Rauðs for konongr fyrſt til Bjarnar oc reyndiz honom allt ſva ſem Dagr hafþi ſagt Siþan let konongr Bjǫrn fara i brot or landi oc nꜹt hann drotningar at því er hann helt lífi oc límum Þorir ſonr Ǫlvis a eɢio ſtiup ſon Kalfs Arnaſonar oc ſyſtorſonr Þoris hundz var manna friðaztr micill maðr oc ſtercr hann var þa xviij vetra gamall hann hafþi éngit gott qvánfang a Heiðmorc oc ꜹð fiar með var hann hiɴ vinſælí maðr oc þótti væɴ til hǫfþingia  bꜹð konongi heim til veizlo með liþ ſitt konongr þectiz boð þat oc r til þoris feck þar all goðar viðtǫcor var þar veizla hin virðligſta var veítt allcappſamliga en ll váro fong hin bezto konongr oc menn hans rǫddo þat ſin i milli at þeim þótti þat mioc hfaz við oc viſſo eigi hvat þeim þótti framarſt húsa kyɴi Þoris eða húsbúnaðr borðbúnaðr eða dryccr eða maðr ſa er veitti Dagr lét ser fátt um fiɴaz Oláfr konongr var vanr at hafa opt rǫðor við Dag oc ſpurði hann ymisſa luta reyndiz konongi alt þat með ſaɴendom er Dagr ſagði hvart ſem þat var liðit eða ocomit fram feſti þa konongriɴ trúnað miciɴ a rǫðom hans þa callaði konongr Dag a einmæli oc rǫddi þa mioc marga luti fyrir honom þar com niðr rǫða konongs at hann tiáði þat fyrir Degi hve ſcǫroligr maðr Þorir var er þeim gerþi þa veizlo virðoliga Dagr lét sér fátt um fiɴaz oc let þat alt ſatt er konongr ſagði þa ſpurði konungr Dag hveria ſcaps anmarca hann ſæi óris Dagr qvaz hyɢia at Þorir mu vel ſcapfariɴ ef honom væri þat ſva gefit ſem hitt er alþyða mti ſia konongr bað hann ſegia sér þat  hann ſpurþi ſegir at hann var þeꜱ ſcyldr Dagr ſvarar þa muntu konongr vilia veita ér at ec raða hefndiɴe ef ec ſkal fiɴa lꜹſtiɴ konongr ſegir at hann vill e domum ſinum ſciota undir aðra menn e bað Dag ſegia sér þat er hann ſpurði Dagr ſvarar dyrt er drottins orð þat mun ec til ſcapſlaſtar Þori fiɴa ſem marga kaɴ henda hann er maðr of fegiarn konongr ſvarar er hann þiófr eða ráns maðr Dagr ſvarar eigi er þat ſegir hann hvat er þa ſegir konongr Dagr ſvarar hann vaɴ þat til fiár at hann gerþiz drottinsſviki hann hefir tekit fe af Knúti enom rika til hofoðs þér konongr ſvarar hvernug gerir þu þat ſatt Dagr mælti hann hefir a hinni hǫgri hendi fyrir ofan ǫlboga digran gullhring er Knútr konongr hefir gefit honom oc lætr engan maɴ ſiá eptir þat ſlito þeir konongr tali ſino oc var konongr reiðr mioc þa er konongr ſat ifir borðum oc menn hǫfþo druckit um hrið oc váro menn allkátir Þorir gecc um beina þa let konongr calla Þori til sín hann gecc framan at borðino oc toc hondum up a borðit konongr ſpurði hverſo gamall maðr ertu Þorir ec em xvíí(?+)j vetra gamall ſegir hann konongr mælti micill maðr ertu Þorir jamgamall oc gǫfuligr toc þa konongr um hꜹnd ena hǫgri oc ſtrc up um ǫlboga þórir mælti tac þu kyrt þar a ec hefi ſull a hendi konongr hellt hendiɴe oc keɴdi at þar var hart undir konongr mælti hefir þu eigi ſpurt þat at em læcnir oc láttu mic ſia ſulliɴ þórir ſá at þa mundi ekki tióa at leyna tóc þa hringiɴ oc oc lét fram konongr ſpurði hvárt þat var Knúts konongs giof þórir ſegir at ekki var þa þvi at leyna konongr lét Þóri taka hǫndom oc ſetia í járn þa gecc Kálfr at oc bað þóri friðar oc bꜹð fyrir hann fe margir menn ſtuddo þat mál oc buðo ſitt fe fram konongr var ſva reiðr at ekki matti orðum við hann coma ſegir hann at þorir ſcyldi hafa ſlícan dóm ſem hann hafþi honom hugðan Siþan lét konongr drepa þóri eɴ verc þat varþ at eɴi meſto ꜹfund bæþi þar um uplꜹnd oc engu mun ſiþr norðr um Þrandheim þar ſem ǽtt Þóris var fleſt Kalfi þoti oc micils vert aftaca þessa mannz þvíat þórir hafþi verit foſtr ſonr hans i ǫſco Griotgarþr ſonr Ǫlvis oc  Þóris hann var ellri þeira brǫðra var hann oc hiɴ gǫfugligſti maðr oc hafþi ſveit um ſic hann var þa oc ſtaddr a heiðmǫrc eɴ er hann ſpurði aftǫco þóris þa veitti hann arásir þar ſem fyrir váro menn konongs eða fe hans eða at ꜹðro hverio hafþiz hann við a ſcogom eða i ꜹðrom fylſcnom eɴ er konongr ſpurþi ofrið þaɴ þa lét hann nioſnom tilhalda um ferðir Griotgarþz verþr konongr vaʀ við ferðir hans hafþi Grjótgarðr tekit nattſtað eigi langt frá því er konongr var Oláfr konongr fór þegar um nóttina com þar er dagaði ſlógo maɴhring vm ſtofona þar er þeir Grjótgarðr váro iɴi þeir Grjótgarðr vǫcnoðo við manna gny oc vápna brac liopo þeir þa þegar til vápna lióp Grjótgarðr ut i forſtofona Grjótgarðr ſpurði hveʀ fyrir liþi því réði honom var ſagt at þar var comiɴ Oláfr konongr Grjótgarðr ſpurþi ef konongr mætti nema orð hans konongr ſtóð fyrir dvronom hann ſegir at Grjótgarðr mátti mæla ſlict er hann vildi heyri ec orð þin ſegir konongr Grjótgarðr mælti ekki mun ec gíða biðia þa lióp Grjótgarðr ut hafþi ſciold ifir sér eɴ ſverþ brugðit i hendi Lítt var lyſt oc ſá hann ogǫrla hann lagði ſverði til konong(+K) eɴ þar varþ firir Arnbiorn Arnaſon com lagit undir bryniona oc ren(+K) up i qviðiɴ fecc Arnbjǫrn þ(+K) bana Grjótgarðr var oc þegar drepiɴ oc fleſt alt liþ hans Eptir þessa atburdi ſneri konongr ferðiɴi aptr ſuðr til vikriɴar Nu er Oláfr konongr com til Tunsbergs þa gerþi hann menn i allar ſyſlor oc krafþi konongr sér liþs oc leiðangrs Scipa coſtr hans var þa litill váro þa engi ſcip nema boanda fǫr eɴ liþ droz vel til hans þar or heroðum eɴ fátt com um langan veg oc faɴz þat bratt at landfólkit mundi þa vera ſnuit fra einorðiɴi við konong Oláfr konongr gerþi liþ ſitt ꜹſtr a Gꜹtland ſendi þa eptir ſcipum sínom oc þeim varnaði e(+K) þeir léto eptir um hꜹſtit eɴ ferð þeira manna varþ ſeín þvíat þa varð eigi betra eɴ um hſtit at fara i gognom Danmorc þvíat Knútr konongr hafþi her úti um várit um alt Danaveldi oc hafþi eigi færra eɴ tolf hundrot ſcipa Þau tiþende ſpurðuz i Noreg at Knútr hiɴ ríki dro ſaman her ovigian i Danmǫrko oc þat með at hann ætlaðe at halda liþe þvi ǫllo til Noregs oc leɢia þar land undir ſic eɴ er ſlíct ſpurðiz þa urðo menniɴir Oláfi konongi því veʀi til tacs oc fecc hann ſiþan lítit af bóndom hans menn tðo(+K) opt um þetta sín i milli Þa qvað Sig(+K) þett(+K) Vt byðr allvaldr ſveitom englandz eɴ vér fengum lítt ſé ec lofþung óttaz liðfǽð oc ſcip ſmæri rað ero liót ef láta landzmenn konong þeɴa lætr einorðe fe firða ferð liðþrota verða konongr átti hirðſtefnor eɴ ſtundom húsþing við liþ ſitt allt oc ſpyrr menn raðz hvat þa ſyniz tiltǫkiligaz þurfom vér ekki í at dyliaz ſegir hann at Knútr konongr mun coma at vitia vár i ſumar oc hefir hann her miciɴ ſem þér manut(+K) ſpurt hafa eɴ vér hǫfum liþ lítit at svá búno til mótz við her hans eɴ landz fólc er oꜱ nu ekki trúlict eɴ rǫðo konongs ſvǫroðo menn misjafnt þeir er hann oti orða a eɴ hér er frá því ſagt er Sigvatr ſegir flyia getr eɴ fryio fiandr leɢr oꜱ til handa verþ ec yrir(+K) ǫðro orði allvaldz eɴ fe gialda hveʀ ſkal þegn þo at þveʀi þengls vina gengi uphvalfra ſuic ſialfan ſic éngſt(+K) hafa miclo Þat ſama vár gerþuz þau tiþendi a Halogalandi at Harekr or Þiótto miɴtiz þess at Aſmundr Grankelsſon(+K) hafðe rænta oc barða húscarla hans Scip þat er Harekr átti xx ſesſa flꜹt fyrir bǫ hans tiǫldut oc þilit gorði hann þat orð á at hann ætlaðe at fara ſuðr til þrandheims Eitt hvert qveld gecc Harekr til ſcips með húscarla liþ sitt oc hafðe nær lxxx manna rero þeir um nóttina oc comu er mornaði til bǫiar Grankels ſlógo þar hring vm hús veitto þar ſiþan atgǫngo logðo ſiþan eld i hús braɴ þar Grankell iɴi oc menn með honom eɴ ſumir váro úti drepnir letuz þar allz xxx manna for Harekr heim eptir verc þat oc ſat i búe síno Aſmundr var með Oláfi konongi var þar bæþi um þa menn er a Hálogalandi váro at engi beiddi Harek bóta fyrir verc þat enda bꜹð hann eigi Knútr hiɴ riki dró ſaman her ſiɴ oc helt til Limafjarðar eɴ er hann var buiɴ þa ſigldi þaðan ǫllo liþi til Noregs for ſcyndiliga oc la ekki við land ꜹſtanfiarðar Sigldi þa ifir foldína oc lagði at a ꜹgðom crafí þar þinga comu bǫndr ofan(+K) heldo þing við Knút konong var þar Knútr(+K) til konongs tekiɴ um land alt ſetti hann þar þa menn i ſyſlor eɴ tóc giſlar af bǫndum mælti engi maðr i móti honom Oláfr konongr var þa i túnsbergi er herr Knutz for et ytra vm foldina Knútr konongr for norðr með landi comu þar til hans menn or heroðum oc jataðo honom þa allri lyðni Knútr konongr lá i einkunda ſúndi nockora hrið com þar til hans Erlingr Scjálgsſon með liþ micit þa bundo þeir Knútr konongr vinatto sína eɴ at nyio var þat i heítom við Erling af hendi Knúts konongs at hann ſcylde hafa land alt til foʀáða milli ſtaðar oc ygiarbitz(+K) Siþan for Knútr konongr leiðar sinnar oc er þat ſciotaz fra ferð hans at ſegia at hann letti eigi fyʀ eɴ hann com norðr i Þrandheim oc helt til niðaróss ſtefndi hann þa i Þrandheimi viij fylcna þing var a því þingi til konongs tekiɴ um allan Noreg Þorir Hundr hafþi farit or Danmǫrko með Cnúti konongi oc var hann þar Harekr or þiotto var oc þa þar comiɴ gǫrðuz þeir Þorir len menn Knúts konongs þa oc bundo þatardǫgom Cnútr konongr gaf þeim veizlor ſtorar oc fecc þeim Fiɴferð gaf þeim giafir ſtórar a þat ofan alla lenda menn þa er til hans vildo ſnuaz gǫddi hann bæðe at veizlom oc at lꜹſafe let þa alla hafa meira ríki eɴ þeir hǫfþo aðr haft Knútr konongr hafþe þa lagt land alt undir ſic i Noregi þa atti hann þing fiolment bæði af síno liþi oc landz mǫnnom þa lyſti Knútr konongr ifir því at hann vill gefa Haconi Jarli frænda sínom at ifirſocn land þat allt er hann hafþi uɴit i ferð þeiri þat fylgði því at hann leiddi i haſǽti hia sér horða knút ſon sinn oc gaf honom konongs nafn oc þar með Daaveldi Cnútr konongr toc giſlar af ǫllom lendum mǫnnom oc ſtor bǫndum toc(+K) ſono þeira eða brǫðr eða aðra náfrendr eða þa menn er þeim váro kǫrſtir oc honom þóttu bezt tilfallnir feſti konongr svá trúnað manna við ſic ſem nu er ſagt Þegar er Hacon Jarl hafþi tekit við ríki i Noregi þa[d](+K) reðz til lags við hann Einaʀ þambarſcelfir mágr hans toc hann þa up veizlor allar þær ſem hann hafþi fyʀ haft þa er Jarlar reðo landi Cnútr konongr gaf Einari(+K) ſtórar giafir oc batt hann i kǫrleicclom við ſic het því at Einarr ſcyld vera meſtr oc gꜹfgaſtr otigiɴa manna i Noregi meþan hans vald ſtǫði ifir landi eɴ þat let hann fylgia at honom þótti Einarr bazt falliɴ til at bera tígnar nafn i noregi ef eigi væri Jarls við coſtr eða ſonr hans Endriðe firir ættar ſacir hans þꜹ heit virðuz Einari micils oc het þar i mót trúnaðe sínom hófz þa af nyio hofðingſcapr Einars Þorariɴ Loftunga var maðr callaðr hann var iſleɴzcr maðr at kyni ſcald micit oc hafðe verit mioc með konongom(+K) eða ꜹðrom hǫfþingiom hann var með Cnúti kononge enom ríka oc hafþi ort um hann flocc eɴ er konongr viꜱi at Þórariɴ hafði ort flocc um hann þa varþ hann reiðr oc bað hann fǫra sér drápo um dagiɴ eptir þa er konongr ſæti ifir borðum Ef hann gerþi eigi ſva þa ſegir konongr at Þórariɴ myndi upi hanga fyrir dirfð þa er hann hafði ort dræpling vm Cnút konong Þorarinn orti þa ſtef oc ſetti i qvæþit oc jóc nokkorum erendum eða víſom þetta er ſtefit Kútr verr grund ſem gætir landz himin ríki Cnútr konongr lꜹnaðe qvæþit L marka ſilfrs ſu drápa er cǫlloð hǫfoðlſn Þorarinn orti aðra drápo vm Knút konong err(+K) colloð er tǫgdrápa i þeire drapo er ſagt fra þessom ferðum Cnúts konongs er hann for or Danmǫrko(+K) ſuɴan til Noregs oc er þetta eiɴ ſtefia bálcr Knutr er und ſolar ſið nemr(+K) með liþ fór mioc micit miɴ vinr þinigførði or firði fimr gramr lima út olítinn otrheims flota Ugþu egþir ꜹrbeiþis fǫr ſvans ſigrlana ſꜹc rammir mioc alt var gulli grams ſcip framit várom ſión ſꜹgo ſlícs ríkare Oc fyrir liſta liþo fram viþir hádyrs um haf hart kolſvartir bygt var iɴan allt brimgalltar ſuðr ſæſciðom ſund eikunda Oc fyrir fornan frið menn liþo hg hiǫrnagla hvaſt griðfaſtir þar er ſtoð fyrir Stað ſtafnklifs drifo vara eyðilig orbeiðis fǫr Knátto ſúþir ſvangs mioc langar byr rꜹmm bera brimdẏr fyrir ſtim ſva liþo ſuɴan ſvalheims valar at com norðr i nið nytr h(+K) flytit Þa gaf ſinom ſniallr gvallan(+K) noreg fa(+K) niótr veg jótra þa gaf sinom ſegi ec þat megi dals dckſalar danmorc ſvana her gtr þess at þeim var ſión ſꜹgo ríkri  ferð Knúts konongs er þetta qvað þvíat þóra(+K) hrosar því at hann var þa i fǫr (+K) Knúti konongi er hann com i Noreg Meɴ þeir er Oláfr konongr hafðe ſent ꜹſtr a(+K) Gꜹtland eptir ſcipom sínom þa fóro þeir með þꜹ ſcip er þeim þótto bezt eɴ hin breɴdo þeir hǫfðo með sér reiða oc aɴan varnað þaɴ er konongr atti oc menn hans þeir ſigldo ꜹſtan þa er þeir ſpurðo at Cnútr konongr var fariɴ norðr i Noreg ſigldo þa ꜹſtan um Eyrarſund ſva norðr til víkriɴar a fund Oláfs konongs fǫrðo honom ſcip sín var hann þa i Tunsbergi eɴ er Oláfr konongr ſpurði at Cnútr konongr for liðe síno norðr fyrir land þa hellt Oláfr konongr iɴ i Oſlóar fiorð oc up i vatn þat er Drafn heitir oc hafþiz hann þar við til þess er heʀ Cnúts konongs var fariɴ um ſuðr Eɴ i ferð þeire er Cnútr konongr for norðr með landi atti hann þing i hverio fylki Eɴ a hverio þingi var honom land ſvarið oc gefnir gíſlar fór hann ꜹſtr ifir foldina til borgar oc atti þar þing var honom þar land ſvarit ſem aɴars ſtaðar Siþan for Cnútr konongr til Danmarkar(+K) ſuðr oc hafþi hann Noreg ígnaz oʀosto lꜹſt reð hann þa fyrir iij þioðlꜹndom Sva ſegir Hallvarðr Harecsbleſi er hann orti um Cnút konong Englandi ræðr yngvi eiɴ hefzc friðr at beinni bꜹð rackr bǫnar nockva barc rioðr oc Danmorco oc hefir odda leícnar jálmfreyr und ſic málma hialdr auʀ hꜹcom þveʀir hungr noregi þrungit Oláfr konongr hellt ſcipum sínom út til Túnsbergs þegar er hann ſpurði at cnútr konongr var fariɴ ſuðr til Danmarcar ſiþan bio hann ferð ſina með liþ þat er honom vildi fylgia oc hafðe hann þa xiij ſcip Siþan helt hann út eptir vikiɴi oc feck hann lítit af fé oc ſva af mǫnnom nema þeir fylgðo honom er eyiar bygðo eða utnes gecc konongr þa ekki a land upp hafðe ſlíct af fe eða mǫnnom ſem a leið hans varð hann faɴ þat at landit var þa ſvikit undan honom for hann þa ſva ſem byriaðe var þat ꜹndorþan vetr þeim byriaðe heldr ſeínt lágo þeir i Soleyiom mioc lengi oc ſpur(+K) þar tiðende af kꜹp mǫnnom norþan r(+K) landi var konongi þa ſagt at Erlingr Scjálgs  hafþe liðſamnað mikiɴ a í(+K) Sceið hans lá fyrir landi albúiɴ oíolde aɴarra ſcipa er bǫndr átto váro þat ſcutor oc lagnar ſcip oc roðrar ferior ſtórar konongriɴ helt ꜹſtan liþino oc lá um hrið i eykunda ſúndi ſpurðo þa hvarir til aɴarra fiolmentiz Erlingr ſem meſt þa Tumas messo firir iól þegar i dagan toc konongr ut or hǫfniɴe var þa allgoðr byʀ oc heldr hvaꜱ Sigldo þeir þa norðr fyrir jaðar var veðr vátt oc miǫrqva flꜹg nokkor þegar for nióſn et ǫfra um jaðar er konongr ſigldi ꜹſtan [þ] eɴ er Erlingr varð þeꜱ vaʀ at konongr ſigldi ꜹſtan þa let hann bláſa liþi síno ǫllo til ſcipaɴa Dreif þa fólc alt a ſcipin oc bióz til bardaga eɴ ſcip konongs bar ſciott at norþr um jaðar þa ſtefndi hann iɴleið ætlaðe ſva ferð ſina at fara i fiorðo iɴ oc fa sér þar liþ oc fe Erlingr ſigldi eptir honom oc hafðe her mannz oc fiolda ſcipa váro ſcip þeira orſcreið er þeir hǫfþo ekki á nema menn oc vápn gecc þa ſceiðin Erlings miclo meira eɴ ǫɴor ſcipiɴ þa lét hann hfla ſeglit oc beið liðs ſíns þa ſa Oláfr konongr at þeir Erlingr ſotto eptir mi þvíat ſcip konongs váro ſett mioc oc ſoll er þꜹ hofþo flotið a ſæ al ſmarit(+K) oc vm hſtit oc vetriɴ þar t(+K) ſa at liðsmunr micill mundi vera ef mǫtti ǫllo i ſeɴ liþi Erlings þa let hann calla ſcip fra ſcipi at menn ſcyldo ſíga lata ſeglin oc heldr ſeint eɴ ſvipta af handrifi oc var ſva gert þeir Erlingr fuɴo þat þa callaði Erlingr oc het a liþ ſitt bað þa ſigla meira Sé(+K) þér ſegir hann at nu lægir ſeglin þeira oc draga þeir undan oꜱ let hann þa hleypa or heflonom ſegli a ſceiðinne gecc hon fram bratt Oláfr konongr ſtefndi fyrir iɴan bocn fal þa ſẏn milli þeira ſiþan bað konongr leɢia ſeglin oc róa fram i ſund þrongt er þar var Lꜹgðo þeir þar þa ſaman ſciponom gecc kleppor nes fyrir utan þa menn váro þa allir herclæddir Erlingr ſigldi þa at ſundino oc fuɴo þeir eigi fyʀ at heʀ lá firir þeim eɴ þeir ſa at konongs menn rero oll(+K) ſciponom ſeɴ at þeim þeir Erlingr ýpto(+K) ofan ſeglino oc gripo til vapna(+K) eɴ konongs herrin la ǫllom mn at ſcipino tócz þar oʀosta oc var n ſnarpaſta þa ſneri maɴfall bratt i liþ Erlings Erlingr ſtoð i ýptingo(+K) a ſcipi ſino hann hafði hiálm a hǫfþi oc ſciold fyrir sér ſverð i hendi Sigvatr ſcáld hafþi verit eptir i víkiɴe oc ſpurðe hann þar þessi tiðende eɴ Sigvatr var hiɴ meſti vinr Erlings oc hafþi þegit giafir af honom oc verit með honom Sigvatr orti flocc um fall Erlings oc er þeꜱi viſa þar i Ut reð Erlingr ſciota eík ſa er rꜹð hiɴ bleíca iflꜹſt er þat jǫfri arnar fót at móti ſceið hans lá svá ſiþan ſiclings i her miclum ſnarir borðuz þar ſverðom ſibyrð við ſcip fyrðar þa toc at falla liþ Erlings oc þegar er aortiz oc uppganga varð greidd á ſceiðina þa fell hveʀ i ſino rumi konongr ſialfr gecc hart fram Sva ſegir Sigvatr Rackr þengill hio recka reiðr geck hann um Sceiðar valr lá þrǫng a þiliom þung var ſócn fyrir tungum bragningr rꜹð fyrir breiðan borð vǫll jaðar norþan bloð com varmt i víðan vá frǫgr konongr ægi Sva fell vandliga liþ Erlings at engi (+K) ſtoð up a ſceiþiɴe nema hann eiɴ var þar bæði at beiddo lítt griþa fecc oc engi þott beiddi matti oc ecki a flótta ſnúaz því at ſcip lágo umhverfis ſceiðna er ſva ſagt ſaɴliga at engi maðr leitaðe at flyia Eɴ ſegir Sigvatr Ǫll var Erlings fallin ungr fyrir norðan tungor ſceið vaɴ ſcioldungr ꜹða ſcip ſócn við þrꜹm boknar eiɴ ſtoð ſonr a ſino ſnaʀ ſcialgs vinom fiaʀi i lyptingo lengi lætrꜹðr ſcipi ꜹðo þa var Erlingi veitt atſócn bæðe or fyrirrumino oc af ꜹðrom ſcipom rum micit var i lyptinguɴi oc bar þat hátt mio upp fra ꜹðrom ſcipom oc mátti engo við coma nema ſcotom oc nockot ſpiota logum oc hió hann þat alt af sér Erlingr varþiz svá pruðliga at engi maðr viꜱi dǫmi at eiɴ maðr hefþi taðit ſva lengi fyrir jammargra manna atſócn eɴ aldri leitaðe hann ndan(+K) qvámo eða griða at biðia Sv ſegir Sigvatr ð eigi grið gygiar éðſtirðr(+K) konongs firða ſcærs þo at ſcurir þyʀit Scialgs hefnir sér nefna eɴ varðkeri virþir víð botn ne kømr ſiþan glyɢs a gialfri leygðan geirs ofrhugi meire Oláfr konongr ſótti þa aptr i fyrir rumit oc ſa hvat Erlingr hafþiz at konongr orti þa orða a hann oc mælti svá Ǫndorþr horfir þu við i dag Erlingr hann ſvarar ǫndurðir ſkulo ernir klóaz þessa orða getr Sigvatr Ǫndorþa bað jarþar Erlingr ſa er vel lengi geymdi hann lyſtr ne lamþiz landvorn klóaz ǫrno þa er hann at ſig ſǫɴom ſa var aðr buiɴ ráða atz við útſtein hizi oláf um toc málom þa mælti konongr viltu a hǫnd ganga Erlingr þat vil ec ſegir hann þa toc hann hialmiɴ af hǫfðe sér oc lagðe niðr ſverþit oc ſcioldiɴ oc gecc fram i firir rumit konongr ſtacc við honom ǫxarhyrnoɴ(+K) i kiɴ honom oc mælti merkia ſkal drotvikaɴ þa liop at Aſlacr fitia oc hio með ǫxi i hǫfoð Erlingi (+K) at ſtoð i heila niðri var þat þegnaſár let Erlingr þar líf ſitt þa(+K) Oláfr konongr við Aſlak hǫggþu allra manna r maſtr nu hiottu noreg or hendi mér Aslákr ſegir illa er þa konongr ef þér er meín at hǫɢvi ec þottumz nu noreg i hꜹnd þér hǫɢva eɴ ef ec hefi þer mein gert konongr oc kaɴtu mér oþꜹck fyrir þetta verc þa mun mér coſtlꜹſt vera því at hafa mun ec ſva margra manna oþꜹck oc fiandſcap fyrir þetta verc at ec munda heldr þurfa at hafa yðart trꜹſt oc vinátto konongr ſegir at ſva ſcyldi vera Siþan bað konongr hvern maɴ ganga a ſitt ſcip oc buaz ferðar sinnar ſem hvatligaz muno vér ſegir hann ekki ræna val þeɴa muno nú hafa hvarir ſem fengit hafa gengo menn þa aptr a ſcipin oc bioɢuz ſm hvatligaz eɴ er þeir váro búnir þa rendo ſcipin i ſundit ſuɴan buanda liþit var þa ſem opt ero rnir(+K) þott liþ micit comi ſaman er menn fá ſlǫg ſtór oc láta hǫfþingia ſina at menn verþa eigi góðir tilrǫþis oc ſe þa hǫfþingialsir Sønir Erlings váro engir þar varð ekki af atlǫgo boanda oc ſigldi konongr ðr leið sína eɴ bondr toco líkrlings oc bioɢo um oc flúttu h a Sóla ſva val þaɴ alla er þar hafðe fallit oc var Erlingr (+K) meſta harmaðr oc hefir þat verit mál manna at Erlingr Scjálgsſon hafe verit maðr gofgaſtr oc ríkaſtr i noregi þeira er eigi bæri tígnar nafn meira Sigvatr ſcáld orti eɴ þetta Erlingr fell eɴ ǫlli allrícr ſcapat ſlíco bíþrat betri dꜹða bragna konr með gagni maɴ veit ec engi aɴan allbratt þo at fior láti eɴ ſa er allan kuɴi alldr fullara at halda þa ſegir oc at Aſlákr hefði frændvig upphafit oc mioc oſynio Aſlacr hefir ꜹkit er vǫrðr drepiɴ hǫrða fáir ſcyldo ſva foldar frændſekio ſtyr vekia ættvígi má hann eigi a líti þeir níta frændr ſcyli bræði bindaz bornir mál hin forno Sønir Erlings váro ſumir norðr i Þrandheime með Haconi Jarli eɴ ſumir norðr a Hǫrðalandi ſumir iɴ i fiorðu  váro þeir þar i liþſamnaði Eɴ er ſpz(+K) fall Erlings þa fylgði þeiri ſǫgo utbð ꜹſtan um agðir oc um Rogaland oc Hrðaland var þar her boðit ut oc var þat et meſt(+K) fiolmenni oc fór herr ſá ſonom Erlings noðr eptir Oláfi konongi þa er Oláfr konongr for fra bardaga þeira Erlings ſiglde hann norðr um ſúnd oc var þa dagr mioc liðiɴ svá ſegia menn at hann orti þa víso þessa Lítt mun halr hiɴ hvíti hrafn etr af ná getnom vér uɴom gnẏ guɴar glaðr i nótt a jaðri ſva hefir ǫllungis illa ec gecc reiðr um ſceiðar iorð veldr manna morðe mítt rán getit honom for konongr ſiþan norðr með landi með lið ſitt hann ſpurði allt et ſaɴa vm boanda ſamnað þar váro þa með Oláfi konongi margir lendir menn þar váro þeir allir Arna ſynir Þeꜱ getr Biarni gullbrár ſcald i qvæþi því er hann orti um Kalf Arnaſon Váſtu (+K) vígs bað coſta vápndiarfr Haraldz arfi kyɴiz kapp þitt mǫnnom kálfr við bocn ꜹſtr ſialfa gátut griþar ſóta gólig fꜹng til jola kendr var tu fyrſt a fúndi fle(+K) gortz oc ſpiota Alld fecc illt or deilldom ergr var þar finginn óo blꜹcc i bloði órð(+K) fyrir Utſtein norþan lios er rn at ræsir raðiɴ varð fra laðe lagðiz land und egða liþ þeira fra ec meira for Oláfr konongr til þess er hann com norðr um Stað oc lagði til hereyia oc ſpurþi þar þꜹ tiþinde at Hacon Jarl hafðe liþ micit i Þrandheimi ſiþan leitaðe konongr raðs við liþ ſitt Kalfr Arnaſon eɢiaðe mioc at ſǫkia til þrandheims oc beriaz við Hacon Jarl þott liþs munr væri micill því raðe fylgðo margir aðrir eɴ ſumir lꜹtto var þa ſcotit til orſcurðar konongs Siþan hellt Oláfr konongr iɴ til Steina vágs oc lá þar um nott eɴ Aſlákr fitiaſcalli hellt ſcipi síno iɴ til borgundar Dvaldiz hann þar um nottina þar var fyrir Vigleicr Arnaſon Eɴ um morgoniɴ er Aſlákr vildi ganga t(+K) ſcips ſins þa veitti Vigleicr honom atgongo oc vildi hefna Erlings Þar fell Aſlákr Þa comu menn til konongs hirð menn hans norþan or Freceyarſundi þeir er heima hfþo ſetit vm ſumarit oc ſǫgðo konongi þꜹ tinde(+K) at Hacon Jarl oc margir lendir menn með honom váro comnir um qveldit i freceyr ſund með miclo fiolmenni oc vilia þi taca af lífe konongr oc þitt liþ ef þeir eig ald á eɴ konongr gerþi menn ſina upp á fill(+K) þat er þar er eɴ þa er þeir coma upp (+K) fiallit þa ſa þeir norðr til Biarneyiar at norþan fór lið micit oc morg ſcip oc fóro ofan aptr oc ſegia konongi at herriɴ fór norþan eɴ konongr lá þar fyrir xí(?+)j ſcipom Siþan lét hann bláſa oc fóro tiold af ſcipom hans oc tóko þeir til ára Eɴ þa er þeir váro albunir oc þeir lǫgðo or hǫfniɴi þa for herr bonda norþan fyrir þiotanda oc hǫfþo xxv ſcipa þa ſtefndi konongr fyrir iɴan nyrfi oc iɴ um hundz ver eɴ þa er Oláfr konongr com jafnfram borgund þa fór oc ſcip moti honom er Aſlácr(+K) hafðe átt eɴ er þeir hitto Oláf konong þa ſǫgðo þeir sín tiðende at Vígleicr Arnaſon hafði tekit af Lifi Aſlac fitiaſcalla fyrir þat er hann hafði drepit Erling Scjálgsſon konongr lét illa ifir þessom tiðendom oc mátti þo eigi dvelia ferð sína fyrir ofriðe oc for þa iɴ vm vegſund oc um ſcot þa ſcildiz liþ við hann fór fra honom Kalfr Arnaſon oc margir aðrir lendir menn oc ſcipſtiornarmenn oc éldo(+K) þeir til mótz við Jarl Eɴ Oláfr konongr élt(+K) fram sinni ferð oc létti eigi fyʀ ɴ hann com i toðar fiorð iɴ oc lagð at i valldale oc gecc þar af ſcum sínom oc hafþi þar v ſcip oc ſe þꜹ up oc fecc þar til hirzlo égl(+K) oc reiða ſiþan ſetti hann þar landtiald ſitt a eyriɴi ſem Sullt het oc ero þar fagrir vellir oc reiſti croſs þar hia a eyriɴe eɴ bę(?) ndi ſa bio a mærini er Bruſi hét oc var hann hofþingi ifir dalnom ſiþan com Brúſi ofan oc margir aðrir bøndr a fund Oláfs konongs oc fǫgnoðo honom væl ſem verþuct var eɴ hann gerþi ſic bliþan i móti fagnaði þeira þa ſpurþi konongr ef fǫrt væri þar a land up or dalinom oc a leſiar Brúsi ſegir honom at urð ſu var i dalnom er Sefsurð heitir oc er þar hvárki fǫrt mǫnnom ne hroꜱum Oláfr konongr ſvarar honom til mun nu hætta verþa boandi tecz ſem guð vill oc comit hér nu i morgin með eyki yðra oc ſialfa yðr oc ſiám ſiþan hveʀ vǫxtr a ſe þa er vér comum til urðariɴar hvárt vér megom þar nockor brꜹgð(+K) ſia at comaz ifir með hroꜱum eða mǫnnom Eɴ er dagr com þa fóro bǫndr ofan með eyki sína ſva ſem konongr hafðe mælt við þa flytia þeir þa með eykionom varnað sinn oc clæðe eɴ allt liþ gecc oc konongr ſiálfr eɴ hann gecc þar til er oécka(+K) heitir oc hvildiz er hann cockona(+K) oc ſat þar um hrið oc ſ(+K) i fiorðiɴ oc mælti Erfiða fer(+K) hafa þeir fengit mér i hendr lendir menn n(+K) er nu hafa ſcipt m(+K) trúnaðiɴ e(+K) vm hrið váro vinir minir oc fulltruar þ(+K) ſtanda nu croſsar í(?+)j eptir a breckoɴi er konongr ſat konongr ſteig þa a bac heſti einom oc reið upp eptir dalnom oc létti eigi fyʀ eɴ þeir comu til urðariɴar þa ſpurði konongr Brúsa eptir ef nockor ſel væri þar þꜹ er þeir mætti i búa hann qvað vera eɴ konongr ſetti landtiald ſitt oc var þar um nóttina eɴ um morginiɴ þa bað konongr þa fara til urðariɴar oc freiſta ef þeir mætti coma vǫgnom ifir urðina þa fóro þeir til eɴ konongr ſat heima i landtialde eɴ at qveldi comu þeir heim hirðmenn konongs oc bǫndr oc qváþu hafa haft micit erfiðe oc ekki a leið comit oc ſegja at þar mundi aldri vegr ifir comaz eða leɢiaz oc váro þar aðra nótt oc var konongr a bønom sínom alla nótt Oc þegar er konongr(+K) faɴ at dagaðe þa bað hann menn fara til urðar oc freiſta eɴ ef þeir gæti vǫgnom ifir comit þeir fóro oc váro trðir þeir ſogðo at þeir mundo(+K) ekki geta atuɴit eɴ þa [þeir](+K) váro brotfarnir þa com ſa maðr til konongs er reð fyrir viſtom oc ſagði at eigi var viſt  eɴ tvo nt fǫll ſlátrs eɴ þu hefir [ecki](+K) ccc þins liþs oc c banda þa mælti konongr at hann ſcyldi lta(+K) upp katla alla i hvern ketil láta nockot af ſlátri oc ſva var gert eɴ konongr gecc til oc gerþi ifir croſsmarc oc bað þa búa mat eɴ konongr fór til Sefs urðar þar ſem þeir ſcyldo vegiɴ ryðia eɴ þa er konongr com þar þa ſáto þeir allir oc váro móþir orðnir af erfiþi þa mælti Brúsi ec ſagða yðr konongr oc vildut þér eigi trúa mér at ecki matti viɴa at urð þessaʀi Siþan lagði konongr niðr ſcickio sína oc mælti at þeir ſcyldo til fara allir oc freiſta eɴ oc svá var gert oc fǫrðo þa ſteina xx menn þaɴug ſem þeir vildo er engan veg gáto áðr hrrt c manna oc var vegriɴ ruddr at miðiom degi svá at fǫrt var bæði mǫnnom oc hroꜱum með klyfiom eigi veʀ eɴ a ſléttum velli ſiþan for konongr ofan aptr þangat ſem viſtin var oc nu heitir Olafshellir kellda er oc þar nær hellinom oc þó konongr sér í eɴ ef búfe manna verþr ſiúct i dalnom oc dreccr þar af vatni þvi þa batnar því ſotta Siþan for konongr til matar oc allir þeir oc þa er konongr var mettr þa ſpurþi hann eptir ef ſt(+K) nokkor væri i dalnom up fra urðɴi(+K) oc nær fiallino er þeir mætti bua i  nóttina eɴ Brúsi ſegir ero ſætr(+K) er heta(+K) grę(?) ningar oc ma þar engi va(+K) um nætr fyrir trolla gangs ſacir oc(+K) mein vétta er þar ero hia ſetrino Siþan mælti konongr at þeir ſcyldo bua ferð sína oc ſegir at hann villdi þar vera vm nottina(+K) a ſætrino þa com ſa maðr til hans er fyrir viſtum reð oc ſegir at þar er eyrgryɴi(+K) viſta oc veit ec eigi hvaþan comnar ero þaccar konongr guði ſending ſina oc let hann gera byrðar matar bøndom þeim er ofan fóro eptir dalnom Eɴ var a ſætri um nottina eɴ at miðri nott er menn váro i ſvefni þa lét a ſtꜹðli uti afſkræmiliga oc mælti Sva breɴa mic nu bønir Oláfs konongs ſegir ſu vettr at eigi ma ec nu vera at hibylom minom oc verþ ec nu flyia oc coma aldri a þeɴa ſtǫðul ſiþan eɴ um morginiɴ er menn vǫcnoðo þa for konongr til fiallz oc mælti við Bruſa hér ſkal nu gera bę(?) oc mun ſa bøndi æ hafa sér framdratt er hér bẏr oc aldri ſkal hér corn frióſa þo at bæþi frióſi fyrir ofan bø oc neþan þa(+K) for Oláfr konongr ifir fiall oc cm fram i einbúa oc var þar um nott Oláfr konongr hafþe þa verit konongr r(+K) xv vetr með þeim vetri er þeir veiɴ(+K) Jarl váro báðir i landi oc þessom eú(+K) um hrið hefir verit fra agt(+K) oc þa var liþit um jol fram er hann lét ſcip sín oc gecc a land up ſem nu var ſagt þessa greín konong doms hans ritaðe fyrſt Ari preſtr Þorgils ſon hiɴ froðe er bæðe var ſaɴſǫgull miɴigr oc ſva gamall maðr at hann munde þa menn oc hafðe ſogor af haft er þeir váro ſva gamlir at fyrir aldrs ſacir máttu muna þessi tiðendi ſva ſem hann hefir ſialfr ſagt i sínom bókom oc nefnda þa menn til er hann hafþi frøði afnumit eɴ hitt er alðyðo ſǫgn at Oláfr væri xv vetr konongr ifir noregi aðr hann fell eɴ þeir er svá ſegia þa telia þeir Sveini Jarli til rikis þaɴ vetr er hann var ſiþarſt i landi því at Oláfr var ſiþan xv vetr konongr ſva at hann lifðe Siþan er Oláfr konongr hafðe verit um nótt a leſiom þa for hann með liþe ſino dag eptir dag fyrſt til Guðbrandzdala eɴ þaðan ut a Heiðmorc ſyndiz þa hverir vinir hans váro því at þeir fylgðo þa honom eɴ hinir ſcilduz þa við hann er með miɴa trúleíc hfþo þionat honom eɴ ſumir ſneruz til ínátto(+K) oc fullz fiandſcapar ſv ſ(+K) bert varð keɴde þeꜱ mioc a um(+K) marga uplendinga at illa hafðe ícat(+K) aftaka Þoris ſva ſem fyʀ var getit Oláfr konongr gaf heimleyfi morgum mǫnnom sínom þeim er bú átto oc born fyrir at hyɢia því at þeim mǫnnom þotti oſynt hverr friðr gefiɴ væri varnaðe þeira manna er af landi brot føri með konongi gorði konongr þa bert fyrir vinom sínom at ſu var ætlan hans at fara þa or landi i brot fyrſt ꜹſtr i Sviaveldi oc gera þa rað ſitt hvert hann ætlar eða ſneri þaðan af eɴ bað ſva vini sína til ætla at hann mundi eɴ ætla til Landzins at leita oc aptr til ríkis síns ef guð leði honom langlifis Sagði at þat var hugboð hans at alt fólc i noregi mundi eɴ verþa þionúſto bundit við hann Eɴ ec munda ætla ſegir hann at Hacon Jarl mundi litla ſtund hafa vald ifir noregi oc mun morgum mǫnnom þat eigi þickia undarlict því at Hacon Jarl hefir fyʀ ſcort við mic hamingio eɴ hino muno fáir menn trúa þot ec ſegia þat er mér boðar fyrir er kømr til Knúts hins ríka at hann man á fára vetra freſti vera ddr  farit alt ríki hans oc mun engi verþ préiſt hans kynſlóðar ef ſva  ſem mín orð horfa til eɴ er  ætti rę(?) ðo sinni þa bioɢo menn ferð ſna ſneri konongr þa með þat liþ er honom fylgði ꜹſtr til eiðaſcógs þar var þa með honom Aſtriðr Drotning Ulfhildr dóttir þeira Magnús ſonr Oláfs konongs Rognvaldr Brúſaſon þeir Arnaſynir þorbergr Fiɴr Arni oc eɴ fleire lendir menn hafþi hann gott maɴval Biorn ſtallari fecc heimleyfi for hann aptr oc heim til bús síns oc margir aðrir vinir konongs fóro aptr til bua sinna i leyfi hans Bað konongr þess at þeir ſcyldo hann vita láta ef þꜹ tiðende gerþiz i landino er honom beri nꜹðſyn til at vita Snẏr konongr þá leið ſina Þat er at ſegia fra ferð Oláfs konongs at hann for fyrſt or Noregi ꜹſtr um eiðaſcóg til vermalandz oc þa út i vatz bú oc þaðan ifir ſcóg þaɴ ſem leið liɢr oc com fram a næriki þar var fyrir rikr maðr oc ꜹðigr er hét Sigtryɢr Ivaʀ hét ſonr hans er ſiþan varð gꜹfugr maðr þar dvaldiz Oláfr konongr vm várit með Sigtryɢvi eɴ er ſumraðe þa bio konongr ferð sína oc fecc sér ſcip for hann um ſumarit  létti eigi fyʀ eɴ hann com ꜹſtr i gðaríki a fund Iarisleifs konongs oc þeira ngigerþar drotningar Aſtriðr Drotning oc U dóttir váro eptir i Sviþioð eɴ konongr haf ꜹſtr með sér Magnús ſon sinn Jarizleifr konongr fagnaði vel Oláfi konongi oc bꜹð honm með sér at vera oc hafa þar land til ſlícs coſtnaðar ſem hann þurfti at halda liþ sitt með þat þecþiz Oláfr konongr oc dvalðiz þar Sva er ſagt at Oláfr konongr var ſiþlátr oc bønrøkinn til Guðs alla ſtund æfi sinnar eɴ ſiþan er hann faɴ at ríki hans þvaʀ eɴ mótſtoðo menn eflduz þa lagði hann allan hug a þat at gera Guðz þionosto dvaldi hann þa ecki fra aðrar ahyɢior eða þat ſtarf ſem hann hafþi aðr með hǫndum haft því at hann hafþe þa ſtund er hann ſat i konongdominom ſtarfat þat er honom þotti meſt nytſemd at vera fyrſt at friþa oc frelſa landit af aþián utlendra hofþingia eɴ ſiþan at ſnúa landzfolkino a retta tru oc þar með at ſetia lǫg oc landzrétt oc þaɴ lut gerþi hann fyrir réttdømis ſacir at hegna þa er rangt villdo þat hafþe mikill ſiþr verit i Noregi at lendra manna ſynir eða rikra boanda fóro a herſcip  aflaðo sér svá fiár at þeir h bæðe utanlandz oc iɴanlandz ɴ iþan er Oláfr toc konongdom þa friða  ſva land sitt at hann tóc af a ǫll þar i landi oc mætti refgom við þa coma þa lét hann engo ꜹðro við þa eɴ þeir leto líf eða limar hvárki tyði bǫn manna þar fyrir ne feboð Sva ſegir Sigvatr Scáld Gull buðo opt þeir er ollo uthlꜹpom gram cꜹpazrꜹtt eɴ ræsir neẏtti ríklundoþom undan ſcꜹr bað hann með hiǫrvi her land ſkal ſva væria ráns biðo reckar ſina refſing firum efſa Fǫddi meſt ſa er meiddi margdẏʀ konongr varga hviɴa ætt oc hlæɴa hann ſtyfði ſva þyfðir þyðr lét þermlaz bæþi þióf hvern konongr ernan friðr bøttiz ſva fóta fylkis landz oc handa Viſsi hellzt þat er hvǫſsom hundmǫrgum let grundar vorðr með vápnum ſcørða vikingum ſcꜹr rikis mildr lét morgo valdit magnúss faþir gagni fremþ Olafs qveþ ec frꜹmþo fleſtan ſigr ens digra hann lét jafna refſing hafa rika oríkan enn þat þotti landz mǫnnom rꜹſn oc fylduz þar fiandſcapar upp mot er þeir leto frænd sína at rettum konongs domi þott ſaɴar ſacir væri var þat uphaf til þeirar upreiſtar er Landzmenn gerþo i móti Oláfi konongi at þeir þoldo honom eigi rettende eɴ hann vildi heldr láta af tígniɴe eɴ af rettdømino eɴ eigi var ſu ſoc við hann réttfunndin at hann væri hnoɢr fiar við sína menn hann var hiɴ mildaſti við vini ſina eɴ þat bar til er menn reiſto ofrið i moti honom at mǫnnom þóti hann harðr oc refſingaſamr eɴ Knútr konongr bꜹð fram ofrfe eɴ þo urðo ſtórhofþingiarnir at hino blecþir er hann het hveriom þeira tígn oc ríki oc þat með at menn váro fúsir i Noregi at taka við Haconi Jarli því at hann var hiɴ vinſælſti maðr af landzfólci þa fyʀ er hann reð fyrir landi Hacon Jarl hafþe haldit liþi síno or Þrandheimi oc farit i mót Oláfi konongi ſuðr a møri ſem fyʀ var ritit eɴ er konongr helt inn i fiorðo þa ſótti  eptir þaɴug com þa til mótz Kalfr Arnaſon oc fleiri þeir ſciliz hofþo við Oláf konong var fi þar væl fagnat ſiþan hellt Jarl  þaɴug ſem konongr hafþi upſett p sín i toðar fjǫrð i valldal tóc Jarl þar ſcip þꜹ er konongr atti lét Jarl ſetia ut ſcipin oc búa váro þa menn lutaðir til ſcipſtiornar Sa maðr var með jarlinom er nefndr er Jokull iſleɴzcr maðr ſonr Barðar Jokúlsſonar or vatzdal Jokull lꜹt at ſtyra viſundinom er Oláfr konongr hafþe haft Jokull orti víso þessa Hlꜹt ec fyrir ſullt eɴ ſǽta ſíþ fregn at ec qvíþaván erumc hreɢs at hreíne hlyrvangs ſcipi ſtẏra því er yſtéttar átti oleifr fúna kleifar gramr var ſialfr a ſumri ſigri rǽntr hiɴ digri þat er hér ſciótaz af at ſegia er ſiþaʀ varð mioc miclo at Jokull varð fyrir liþi Oláfs konongs a Gotlandi oc varþ handtekiɴ oc lét konongr hann til hǫɢs leiða oc var vǫndr ſnuiɴ i hár honom oc helt a maðr ſettiz Jokull niðr a backa nokkorn þa reð maðr til at hoɢva hann  er heyrði hvimiɴ rétiz hann  hǫɢit i hǫfoð honom oc varþ micit  konongr at þat var bana ſár bað konongr  hætta við hann Jokull ſat upp oc  þa vísu Svíþa ſár af mǫði ſetið hefi ec opt við betra und er a oꜱ ſu er ſprænde otrð legi rðom byꜱ mér bloþ or þesso beni te ec við þrec veniaz verpr hiálmgofugr hilmir heið ſær a mic reiðe Siþan do Jokull Kalfr Arnaſon for með Haconi Jarli norðr til Þrandheims oc bꜹð Jarl honom til sín oc geraz sér handgengiɴ Kálfr ſegir at hann mundi fara fyrſt inn a eɢio til bús ſíns oc láta ſiþan geraz ráð Kálfr gerþi svá eɴ er hann com heim þa faɴz honom þat brátt i at Sigriðr kona hans var heldr ſcapſr oc taldi up harma sína þa er hon callaðiz fengit hafa af Oláfi konongi þat fyrſt er hann lét drepa bǫnda hennar Olvi en nu ſiþan ſegir hon ſono mina ija oc vartu Kálfr at þeira aftǫco oc mundi mic þess ſízt af þér vára Kálfr ſegir at þat var mioc at hans oilia er Þórir var af lífi tekiɴ  ec ſegir hann fe fyrir hann eɴ þa er garðr var feldr lét ec Arnbjǫrn  miɴ hon ſegir vel er þat er þu ltz ſlíct af konongi því at vera má t þu vilir hefna hans þóttu vilir eigi hefna miɴa harma Sáttu þa er Þorir var drepiɴ foſtr ſon þiɴ hverſo micils konongr virði þic þa þvílícar harmtǫlor hafþi hon jafnan uppi fyrir Kalfi kálfr ſvarar opt ſtyɢliga eɴ þo varð hitt at lyctum at hann leiddiz eptir fortolum hennar oc hét þa því at geraz Jarli handgengiɴ ef Jarl vildi ꜹka veizlor hans Sigriþr ſendi orð jarlinom oc lét ſegia hvar þa var comit um mál Kálfs eɴ þegar er Jarl varð þess víꜱ þa ſendi hann orð Kálfi þꜹ at hann ſcyldi coma út til bǫiar a fund Jarls kálfr lagþiz þa ferð eigi undir hofuð oc fór lítlo ſiþaʀ ut til Niðaróſs oc fann þar Hacon Jarl fecc þar goðar viðtǫcor oc átto þeir Jarl tal ſitt com þar alt aſamt með þeim oc reðo þeir þat at Kálfr gerþiz handgengiɴ Jarli oc tóc af honom veizlor miclar Siþan for Kálfr heim til bus ſins hafþi hann þa meſt ifirſócn allt iɴ i Þrandheim Eɴ þegar er váraðe bió Hákon ſcip er hann atti oc þegar er hann var buiɴ þa ſigldi hann a haf oc hellt ſcipi því veſtr til Engl þvíat hann ſpurði þat til Knúts konongs at hann ſigldi ſnemma um várit or D veſtr til Englandz þa hafþi  konongr gfit jarldom i Danmǫrko Haraldi ſni þorkels háva Kálfr Arnaſon for a fund Knúts konongs þegar er hann com til Englandz Sva ſegir Biarni Gullbrarſcáld Aúſtr reð allvaldr ríſta otála haf ſtáli varþ at vitia garða vígmóðr Haraldz broðir eɴ vm íþnir manna emca ec tamr at ſamna ſcrꜹki ec ſcilnað yckarn ſciótt leztu Knút um ſóttan Eɴ er Kálfr com a fund cnúts konongs þa fagnaði konongr honom forkuɴar vel oc hafðe a tale við ſic varð þat i røðum Knúts konongs at hann beiddi Kálf þeꜱ at bindaz fyrir at gera upreíſt i moti Oláfi hinom digra ef hann leitaðe aptr i landit Enn ec ſegir konongr mun gefa þér þa Jarldóm oc láta þic þá raða Noregi eɴ Hacon frændi miɴ ſkal fara til mín oc er honom þat bezt fallit því at hann er ſa heilhugi at ec ætla hann eigi muno eino ſcapti ſciota móti Oláfi konongi þot þeir fiɴiz konongr lyddi a þat er Knútr konongr ælti oc gerþiz hann fuꜱ til tígnariɴar ſtaðfeſtiz ſiá raðagerþ með þeim Cnúti konongi oc Kálfi Bióz þa Kálfr til heimferðar eɴ at ſcilnaðe gaf Cnútr konongr honom giafir vegſamligar þess getr Biarni Scáld Áttu engla drotni ógnrakkr giafar þakka jarls niðr comtu yðro otála vel máli þér let fold aðr førir freſt urðo þess veſtan líf þítt era lítið lunduna gramr funndna Siþan for Kálfr aptr til Noregs oc com heim til bus ſins Hacon Jarl for þat ſumar or landi oc veſtr til Englandz eɴ er hann com þar þa fagnar Knútr konongr honom væl Jarlinn átti feſtarmey þar a Englandi oc for hann þess ráþs at vitia oc ætlaðe brullꜹp ſitt at gera i noregi eɴ aflaðe til a Englandi þeira fanga er honom þótto torfengſt i noregi Bioz Jarl um hſtit til heimferðar oc varð heldr ſiðbúiɴ Sigldi hann í haf þa er hann var buiɴ Enn fra ferþ hans er þat at ſegja at ſcip þat ýɴdiz oc com engi maðr af Eɴ þat er ſumra manna ſgn at ſcipit hafi ſét verit norð fyrir Katanéſi at aptni dags i ſtomi miclum oc ſtoð veðrit ut a petlandz fiorð Segia þeir ſva er ſlíco vil fylgia at ſcipit mani hafa rekit i ſvelgiɴ eɴ hitt vita menn með ſaɴendum at Hacon Jarl tyndiz i hafi oc ekki com til landa þat er a ſcipi því var þat ſama hꜹſt ſǫgðo cꜹpmenn þꜹ tiðende ſva borin um land at menn hugðo at Jarl væri tyndr eɴ hitt viſso allir at hann com eigi a því hꜹſti til Noregs oc land var þa hofþingia lꜹſt: Biorn ſtallari ſat heima at bui ſino ſiþan er hann hafðe ſciliz við Oláf konong Bjǫrn var frøgr oc ſpurðiz þat bratt viða at hann hafþe ſetz um kyrt ſpurði þat Hacon Jarl oc aðrir landraða menn Siþan gerþo þeir menn oc orðſendingar til Bjarnar eɴ er ſendi menn comu fram ferð þeire þa tóc Bjǫrn væl við þeim Siþan callaði Bjǫrn til tals við ſic ſendimenn oc ſpurði þa eptir orendum sínom eɴ ſa er fyrir þeim var mælti bar qveðio Cnúts konongs oc Haconar Jarls Birni oc eɴ fleiri hofþingia oc þat með ſegir hann at Knútr konongr hefir ſpurn micla af þér oc ſva um þat at þu hefir lengi fylgt Oláfi digra eɴ verit ovinr micill Knúts konongs oc þiccir honom þat illa þvíat hann vill vera vinr þiɴ ſem allra aɴaʀa dugande manna þegar er þu vilt afhverfa at vera hans ovinr oc er þér nu ſa eiɴ til at ſnúaz þangat til trꜹſtz oc vinátto ſem gnogſt er at leita oc nu láta allir menn sér ſóma i norðrhálfo heimſens meguð þér þat líta er fylgt hafið Oláfi hvernug hann hefir nu við yðr ſcilit þér erot allir trꜹſtlsir fyrir Knúti konongi oc hans mǫnnom eɴ herioðvt land hans et fyʀa ſumar oc drapot vini hans þa er þetta með þꜹckom at taka er konongr byðr sína vinátto oc væri hitt macligra at þu bæðir eða byðir fe til eɴ er hann hafþi locit rę(?) ðo sinni þa ſvarar Bjǫrn oc ſegir svá ec vil nu ſitia vm kyrt heima at bui míno oc þiona ecki hǫfþingiom Sendimaðr ſvarar Slict ero konongs menn ſem þu ert kaɴ ec þér þat at ſegia at þu átt ija coſti fyrir hꜹndom Sa aɴarr at fara utlagr af eignum þinom ſva ſem nu feʀ Oláfr felags maðr yðaʀ hiɴ er aɴaʀ coſtr er ſyniligri ma þickia at taka við vinátto knúts konongs oc Haconar Jarls geraz þeira maðr oc ſelia til þess trú þina oc taka hér mála þiɴ ſteypti fram enſco ſilfri or ſioð miclum Bjǫrn var maðr fegiarn oc var hann ſiucr mioc oc þagnaðe er hann ſá ſilfrit hugði þa at fyrir sér hvat af ſcyldi ráþa þótti micit at láta eigor ſinar eɴ þóti oſyn upreiſt Oláfs konongs at verþa mundi i Noregi eɴ er ſeɴdi maðr faɴ at Birni gecz hugr við féit þa caſtaði hann fram gullhringum ij digrum oc mælti tac þu nu feit Bjǫrn oc ſver eiðiɴ ec heit þér því at lítils er þetta fe vert hiá hino er þu munt þiɢia ef þu ſǫkir heim Cnút konong eɴ af micilleic fiarens oc heitom fǫgrom oc ſtórum fegiofum þa varð hann ſnuiɴ til fegirne toc up feit oc gecc ſiþan til handgongo oc eiða trúnaðar við Knút konong oc Hacon Jarl foro þa ſendimenn i brot Biorn ſtallari ſpurði tiðende þꜹ er ſagt var at Hacon Jarl væri tyndr þa ſneri ſcaplyndi hans iðraþiz hann þess er hann hafþi brugðit trú sinni við Oláf konong þóttiz hann þa lꜹꜱ vera þeira einka mála er hann hafþe veítt til lyðne Haconi Jarli þotti Birni þa geraz nokkor van til upreiſtar um ríki Oláfs konongs ef hann qvæmi til Noregs at þa væri þar hofþingialꜹſt fyrir Bjǫrn byr þa ferð sína ſcyndiliga oc hafðe nokkora menn með sér fór ſiþan dag oc nótt ferðar sinnar þat a heſtum er svá mátti þat a ſcipum er þat bar til létti eigi ferð þeire fyʀ eɴ hann com um vetriɴ at jolum ꜹſtr i Garða ríki til Oláfs konongs oc varþ konongr allfeginn er Bjǫrn hitti hann ſpurþe þa konongr margra tiðenda norþan or noregi Bjǫrn ſegir at Jarl var tyndr oc land var þa hofþingialꜹſt þeim tidendom urðo menn fegnir þeir er Oláfi konongi hofþo fylgt or Noregi oc þar hofþo átt eigor oc frændr oc vini oc léko miklir landmunir til heimferðar Morg ǫɴor tiþende ſegir Bjǫrn konongi or noregi þꜹ er honom var forvitni á at vita þa ſpurþi konongr eptir vinom sínom hvernug þeir helde trúnaðe við hann Bjǫrn ſegir at þat var allmisjafnt þa ſtoð Bjǫrn up oc fell til fóta konongi oc tóc um fót honom oc mælti Alt a Guðs valdi oc yðro konongr ec hefi tecit fé af Knúts mǫnnom oc ſvarit þeim trúnaðar eiða eɴ nu vil ec þér fylgia oc eigi við þic ſciliaz meþan vit lifom báðir konongr ſvarar ſtáttu up Sciótt Bjǫrn ſáttr ſkaltu vera við mic bǫttu þetta ið(+K) Guð vita má ec þat at fáir muno n(+K) vera i Noregi þeir er einorð sinni halde nu við mic er ſlicir bregðaz ſem þu ert er þat oc ſatt at menn ſitia þar i miclo vandqvæþi er ec em fiaʀi eɴ ſitia fyrir ofriðe fiánd manna miɴa Bjǫrn ſegir konongi fra því hverir meſt bunduz fyrir at reiſa fiandſcap up i móti konongi oc hans mǫnnom nefndi hann til þess ſono Erlings a jaðri oc aðra frendr þeira Einar þambaſcelfi Kalf Arnaſon Þorir Hund Harek or þiótto Siþan er Oláfr konongr var comiɴ i garðaríki hafðe hann ſtórar ahyɢior oc hugſaðe hvat rað hann ſcylde uptaka Jarizleifr konongr oc Jngigerþr drotning buðo Oláfi konongi at dveliaz með sér oc taka up ríki þat er heitir uulgaria oc er þat eiɴ lutr af Gardaríki oc var þat fólc heiðit i því landi Oláfr konongr hugſaðe fyrir sér um þetta boð eɴ er hann bar þat fyrir menn ſína þa lꜹtto allir at ſtaðfeſtaz þar oc eɢiaðo konong at raða norðr til Noregs til ríkis síns konongr hafþe þat eɴ i raðagerþ sinni at leɢia niðr konongs tígn oc fara ut i heim til jorſala eða i aðra hælga ſtaðe oc ganga undir regulo þat taldiz lengſtum i hugiɴ at hugſa ef nokkor fong mundi til verþa(+K) at hann næði ríki síno i noregi eɴ er hann hafþi þar a hugiɴ þa miɴtiz hann þess at ena fyrſto x vetr konongdoms hans váro honom allir lutir hagfeldir oc farſæligir eɴ ſiþan váro honom ǫll rað sín þung hrrð oc torſótt eɴ gagnſtaðligar allar hamingio rniarɴar(+K) Nu efaðe hann um fyrir þa ſǫc hvárt þat myndi vera vitrlict rað at treyſta ſva mioc hamingiona at fara með litiɴ ſtyrc i hendr fiand mǫnnom sínom er allr landzmúgr hafþi til ſlegiz at veita Oláfi konongi mótgongo Slícar a hyɢior bar hann optliga oc ſcꜹt til ɢuðs síno máli oc bað hann lata þat up coma er hann ſæi at bazt gegndi valcaðe hann þat i hugnom oc viſsi eigi hvat hann ſcyldi uptaka því at honom ſynduz mein ꜹðſyn a því ſem hann taldi fyrir sér Þat var a eiɴe nótt at Oláfr lá i recko sinni oc vacþi lengi um nóttina oc hugðe at ráðagerþum sínom oc hafþe ſtorar ahyɢior i ſcapi síno eɴ er hugriɴ møddiz mioc þa ſeig a hann ſvefn oc ſva lꜹꜱ at hann þóttiz vaca oc ſia oll tiðendi i húsino hann ſá maɴ ſtanda fyrir reckionni mikiɴ oc vegligan oc hafþe klæðnað(+K) dyrligan bꜹð konongi þat hellz i hug at þar mundi vera comiɴ Oláfr Tryggvaſon Sa maðr mælti til hans Ertu mioc hugſiúcr um ráþaætlan þína hvert rað þu ſkalt up taka þat þicki mér undarlict er þu velcir þat fyrir þér Sva þat er þu ætlaz þat fyrir at leɢia niðr konongs tígn þa er Guð hefir gefit þér Slíct et ſama ſu ætlan at vera hér oc þiɢia ríki af utlendum konongom oc okuɴom farðu heldr aptr til þins er þu hefir at erfðum tekit oc raðit lengi fyrir með þeim ſtyrc er Guð gaf þér oc lát eigi undirmenn þína hræða þic þat er konongs frami at ſigraz a ovinom sínom eɴ vegligr dðe at falla i oʀosto með liðe síno eþa efar þu nokot vm þat at þu hafir rétt at mæla i yðaʀe deílo eigi ſkaltu þat gera at dylia ſialfan þic ſaɴenda fyrir því mattu diarfliga ſøkia til landzins at Guð mun þér bera vitni at þat er þin eiga eɴ er konongr vacnaði þa þóttiz hann ſia ſvip mannzins er brot gecc eɴ þaðan i frá herði hann hugiɴ oc einſtrengðe þa ǽtlan fyrir sér at fara aptr til noregs ſva ſem hann hafþe aðr verit fúſaſtr til oc hann faɴ at allir hans menn vildo hellzt vera láta talde hann þat þa i hugiɴ at landit myndi vera ꜹðſótt er hǫfþingialꜹſt var Sva ſem þa hafþe hann ſpurt ætlaði hann ef hann qvæmi ſialfr til at margir mundo þa eɴ honom liþſiɴaðir eɴ er konongr birti þessa ráða gerþ fyrir mǫnnom ſinum þa tóko allir því þacſamliga Sva er ſagt at ſa atburðr varð i Garðaríki þa er Oláfr konongr var þar at ſonr eiɴar gǫfugrar eckio fecc qverca ſull oc ſótti svá mioc at ſveiɴiɴ mátti engum mat niðr coma oc þótti hann banvǽnn moðir ſveinſins gecc til Jngigerþar drotningar því at hon var kuɴkona hennar oc ſynde henne ſveiniɴ Drótning ſegir at hon kuɴi engar læcningar til at leɢia gac þu ſegir hon til Oláfs konongs hann er hér læcnir beztr oc biþ hann fara hǫndum vm mein ſveinſins oc ber til orð mín ef hann vill eigi elligar hon gerþi svá ſem drotning mælti eɴ er hon faɴ konong þa ſegir hon at ſonr hennar var banvæɴ af kverka ſulli(+K) oc bað hann fara hǫndum vm ſulliɴ konongr ſegir henne at hann var engi lǽcnir bað hana þangat fara ſem læcnar váro hon ſegir at drótning hafþe henne þangat viſat oc (+K)hon bað mic sín orð til bera at þér legðit læcning til ſem þér kyɴit oc ſagði hon mér at þu værir beztr læcnir hér i ſtaðinum þa toc konongr til oc fór hꜹndum vm qverkr ſveininum oc þuklaðe ſullinom mioc lengi til þess er Sveiɴiɴ hrørði muɴiɴ þa toc konongr brꜹð oc brt oc lagðe i crosſ i lófa sér ſiþan lagði hann þat i muɴ ſveininom eɴ hann ſvalg niðr eɴ þaðan af toc verc allan or qverconom var hann á fám dǫgrom alheill Moþir hans varð fegin mioc oc aðrir frændr oc kuɴmenn ſveinsins var þa fyrſt a þaɴug virt ſem Oláfr konongr hefþi ſva miclar læknis hendr ſem mælt er vm þa menn ſem mioc er ſu iþrott lꜹgð at þeir hafe hendr góðar eɴ ſiþan er jartegna gerþ hans varð alkuɴig þa var þat tekit fyrir ſanna jartegn Sa atburðr varð a einom ſuɴodegi at Oláfr konongr ſat i háſæti ſino ifir borðum oc hafþe ſva faſta ahyɢio at hann gáðe eigi ſtundaɴa(+K) hann hafþe i hendi kníf oc helt á tɴar(+K) oc rendi þar af ſpáno nǫk(+K)ora Scútilſveiɴ ſtoð fyrir honom oc helt borðkeri hann ſa hvat konongr gerþi oc ſcildi þat at hann ſiálfr hugðe at ꜹðro hann mælti mánadagr er a morgin herra konongr leit til hans er hann heyrðe þetta oc com þa i hug hvat hann hafþe gert Siþan bað konongr fǫra sér kertis liós hann ſópaðe ſpánonum ǫllum i hꜹnd sér þeim er hann hafþe telgt þa bra hann þar i logino oc lét breɴa ſpanona i lófa sér oc mátti þaðan af marka at hann mundi faſt halda lǫg oc boðorð oc vilia eigi ifir ganga þat er hann viꜱi réttaz Síþan er Oláfr konongr hafþi raðit fyrir sér at hann vildi ſnuaz til heimferðar þa bar hann þat up fyrir Jarizleif konong(+K) oc Jngigerði drotning þꜹ lꜹtto hann þeirar ferðar ſegja þat at hann ſcyldi hafa i þeira ríki þat veldi er honom þǫtti sér ſømilict eɴ baðo hann eigi fara a vald fiandmanna sinna með svá litiɴ liþs coſt ſem hann hafþi þar þa ſegir Oláfr konongr þeim drꜹma sína oc þat með at hann qvaz hyɢia at þat væri Guðs forſiá eɴ er þꜹ fuɴo at konongr hafþi raðit fyrir sér at fara aptr til noregs þa bioða þꜹ honom allan þan fararbeína er hann vildi af þeim þiɢia konongr þackar þeim fǫgrum orðum ſiɴ goðvilia Segir at hann vill fúsliga(+K) þiɢia af þeim þat er hann þarf til ferðar sinnar Þegar a bac jólum helt Oláfr konongr a búnaðe hann hafþi þar nær cc sinna manna fecc Jarizleifr konongr ǫllom þeim eyki oc þar reiða með ſva ſem þurpti eɴ er hann var búiɴ þa fór hann leiddi Jarizleifr konongr hann oc Jngigerðr drotning vegſamliga af hendi eɴ Magnús ſon sinn lét hann þar eptir með konongi þa for Oláfr konongr ꜹſtan fyrſt at frǫrum alt til hafſins eɴ er váraðe(+K) oc íſa leyſti þa bioɢo þeir ſcip sín eɴ er þeir váro búnir oc byʀ com þa ſigla þeir oc græiddiz ferð ſu væl com Oláfr konongr ſcipom sínom við Gotland ſpurði þar tiþende bæþi af Svíaveldi oc Danmǫrko oc allt or Noregi var þa ſpurt til ſaɴz at Hacon Jarl var tyndr eɴ land i Noregi var hǫfþingialꜹſt þótti konongi oc hans mǫnnom þa vænt um sína ferð Sigldo þaðan þa er byr gaf oc heldo til Sviþioðar lagði konongr liþe ſino iɴ i lǫgiɴ oc hellt up i land til áróꜱ Gǫrði ſiþan menn a fund ǫnundar konongs via oc lagði ſtefno við hann Ǫnundr konongr varð vel við orðſending mágs síns oc for til fundar við Oláf konong ſva ſem hann hafþi orð til ſend com oc til Oláfs konongs Aſtriþr drotning með þa menn er henne hofþo fylgt varð þar fagna fúndr með ǫllom þeim fagnar Sviakonongr væl Oláfi konongi mági sínom er þeir hittuz Nu ſkal ſegia hvat þeir hǫfþuz at i Noregi vm þeꜱar hriðir þorir Hundr hafþi fiɴferð haft þessa í(?+)j vetr oc hafþi hann verit hvarn tveɢia vetr lengi a fialli oc fengit óf fiár hann atti margs konar cꜹp við fiɴa hann let þar gera sér xí(?+)j hreínbiálba með ſva micilli fiolkynngi at ekki vápn feſti á oc ſiþr miclo eɴ á hringa brynio eɴ et ſiðaʀa vár bió þorir langſcip er hann átti oc ſcipaðe hús cǫrlum sínom hann ſtefndi ſaman bondum oc crafþe leiðangrs alt um hina nǫrzſto þinghá dro þar ſaman micit fiolmenne for norþan um várit með lide(+K) því Harekr or þiótto hafðe oc liþſamnað oc fecc micit liþ urðo til þeirar farar miclo fleire virþingamenn þoat þessir ſe agætaſtir Lyſto þeir ifir því at liþſamnaðr ſa ſcyldi fara móti Oláfi konongi oc veria honom land ef hann qvæmi ꜹſtan Einaʀ Þambaſkelfir hafþe meſt foʀað ut um Þrandheim ſiþan er frafall Haconar Jarls ſpurðiz þotti honom þeir Eindriði feðgar vera bazt comnir til eigna þeira er Jarl hafðe átt oc lſafiár miɴtiz Einaʀ þá heita þeira oc vinmæla er Knútr konongr hafþe veítt honom at ſcilnaði Lét þa Einaʀ búa ſcip gott er hann átti gecc þar a ſialfr med micit foroneyti eɴ er hann var buiɴ helt hann ſuðr með landi oc ſiþan veſtr um haf oc létti eigi ferð sinni fyʀ eɴ hann com til Englandz for þa þegar a fund Knúts konongs fagnaði konongr hom vel Siþan bar Einarr up orendi sín fyrir konong ſegir svá at hann var þa comiɴ at vitia heita þeira er konongr hafþe mælt at Einarr ſcyldi bera tígnarnafn ifir noregi ef Haconar Jarls væri eigi við coſtr knútr konongr ſegir at þat mál viſſi alt aɴan veg við hefi ec nu ſegir hann ſent menn oc jartegnir minar til Danmerkr til Sveins ſonar mins oc þat með at ec hefi honom heitit ríki i noregi eɴ ec vil halda við þic vinátto ſkaltu hafa þvílícar nafnbǫtr af mér ſem þu hefir burðe til oc vera lendr maðr eɴ hafa veizlor miclar oc vera því framaʀ eɴ aðrir lendir menn ſem þu ert meire framqvæmdar maðr eɴ aðrir lendir menn ſá Einarr þa um lut sinn hvert hans orende myndi verþa byzc hann þa til heimferðar Eɴ er hann viſſi fyrir ætlan konongsens oc ſva þat at micil ván var ef Oláfr konongr qvæmi ſtan at ekki myndi friðſamlict i landi com Einari þat i hug at ekki mundi undir at hrapa ferðiɴe meiʀ eɴ ſva ſem hófligaz væri ef þeir ſcyldi beriaz við Oláf konong eɴ hafa ekki til framflutningar rikis ſins þa heldr eɴ áþr(+K) Siglde Einarr þa i haf er hann var at því búiɴ oc com ſva til Noregs at aðr váro framcomin þꜹ tiþende er þar gerþuz meſt a þvi ſumri Hǫfþingiar i noregi heldo nióſnum ꜹſtr til Sviþioðar oc ſuþr til Danmerkr ef Oláfr konongr qvæmi ꜹſtan or Garðaríki fengo þeir þegar ſpurt ſva ſem menn fengo ſciotaz farit er Oláfr konongr var comiɴ til Sviþioðar eɴ þegar er þat var ſaɴnſpurt þa fór herboð um land alt var ſtefnt út almenning at liþe com þa heʀ ſaman eɴ þeir lendir menn er váro af Ꜹgðom oc Rogalandi oc Hǫrðalandi(+K) þa ſciptuz þeir við ſnero ſumir norðr eɴ ſumir ꜹſtr oc þotti hvartveɢia liþ fyrir þurfa Snero ꜹſtr ſynir Erlings af iaðri oc alt liþ þat er ꜹſtr var fra þeim  váro þeir hǫfþingiar fyrir því liþi eɴ norðr ſneriz Aſlacr af Finneyio oc Erlendr or gerði oc þeir lendir menn er norðr váro fra þeim þeꜱir er nu ero nefndir váro allir eiðſvarar Knúts konongs til þess at taka Oláf konong af lífi ef þeim gefi fǫri a því Eɴ er þat ſpurþiz i Noreg at Oláfr konongr var ꜹſtan comiɴ til Sviþioðar þa ſamnaðuz ſaman vinir hans þeir er honom vildo liþ veita var i þeim flocki tígnaſtr maðr Haraldr Sigurðar ſon broðir Oláfs konongs hann var þa xv vetra gamall micill maðr vexti oc roſcinmaɴligr mart var þar aɴara gofugra manna þeir fengo allz vi hundroð manna þa er þeir foro af uplꜹndom oc ſtefndo við liþ þat ꜹſtr vm eiðaſcóg til vermalandz Siþan ſtefndo þeir ꜹſtr um markir til Sviþioðar ſpurþuz þa fyrir um ferðir Oláfs konongs Oláfr konongr var i Sviþioð um várit oc hafþi þaðan nióſnir norðr i noreg oc fecc þaðan þa eina ſpurn at ofriðſamlict myndi þangat at fara oc þeir menn er norþan comu lꜹtto hann mioc at fara i landit hann hafþe þa einraðit fyrir sér at fara ſlíct ſem aðr Oláfr konongr ſpurði mals Onund konong hvern ſtyrc hann myndi veita honom at ſǫkia land ſitt Onundr konongr ſvarar ſva ſegir at Svíum var lítið um at fara i noreg herfǫr vitum vér ſegir hann at norð menn ero harðir oc oʀosto menn miclir oc illir heim at ſǫkia með ofriði ſkal þat eigi ſeint at ſegja þér hvat ec vil tilleɢia ec mun fa þér cccc manna oc velit af hirðſveitom mínom goð hermenn oc vel búna til bardaga Siþan vil ec gefa þér lof til at þu farir ifir land mitt oc fáir þér liþ alt þat er þu mátt oc þér vill fylgia Oláfr konongr toc þeɴa coſt bióz ſiþan ferðar sinnar Aztriþr drótning var eptir i Sviþioðo oc Ulfhildr konongsdottir Eɴ er Oláfr konongr hof ferð sína þa com til hans liþ þat er Sviakonongr fecc honom oc váro þat cccc manna feʀ konongr þær leiðir er Sviar kuɴo fyrir ſtefndo þeir up a land til marka oc comu þar fram er callat er járnberaland þar com i moti konongi liþ þat er farit hafðe af noregi til motz við hann ſem hér er fyʀ fraſagt hitti hann þar Harald bróðor sinn oc marga aðra frendr sína oc varþ þat hiɴ meſti fagnaðar fundr hǫfþo þeir þa allir ſaman xíj hundroð manna Dagr er maðr nefndr er ſva ſegir at hann var ſonr Hrings konongs þeꜱ er land hafðe flyit fyrir Oláfi konongi eɴ menn ſegja [e]at Hringr væri ſonr Dags Hringsſonar Haraldz ſonar ens harfagra Dagr var frændi Oláfs konongs þeir feðgar Hringr oc Dagr hǫfþo ſtaðfeſtz i Sviaveldi oc hǫfþo þar fengit ríki til forráðz um várit er Oláfr konongr var comiɴ ꜹſtan til Sviþioðar ſendi hann orð Dag frænda sínom þꜹ at Dagr ſcyldi raðaz til ferðar með honom með þaɴ ſtyrc allan ſem hann hefir til Eɴ ef þeir fa land eignaz i noregi þa ſcyldi Dagr hafa ríki þar eigi miɴa eɴ forellri hans hafðe haft Eɴ er þessi orðſending com til Dags þa fell honom þat væl i ſcap léc honom landmunr mioc a at fara i noreg oc taka þar við ríki því ſem frændr hans hǫfðo fyʀ haft Svarar hann ſciótt þesso máli oc hét ferð sinni Dagr var maðr ſciót orðr oc ſciótraðr akafa maðr micill oc hreyſti maðr micill eɴ engi ſpekingr at víti Siþan ſamnaðe hann sér liþe oc fecc nær xí(?+)j hundroð manna for hann með þat liþ til fundar Oláfs konongs Oláfr konongr gerþi orð frá sér i bygðir oc ſendi orð þeim mǫnnom er þat vildo hafa til féfangs sér at afla lutſciptis oc hafa uptecþir þær er ovinir konongs ſæti fyrir þa ſcyldo þeir til hans coma oc honom fylgia Oláfr konongr flutti þa her sinn oc fór um markbygðir eɴ ſumt um eyðimerkr oc optliga um votn ſtór þeir drógo eða báro ſcipin eptir sér milli vatnaɴa fioldi dreif liþs til konongs marka menn oc ſtiga menn er þar viða ſiþan callat Olafsbúþir ſem hann hafðe náttſtaðe hann létti eigi ferðiɴi fyʀ eɴ hann com fram a Iamtaland for þa ſiþan norðr til kialar ſciptiz liþ hans i bygðirnar oc fór mioc ſundrlꜹſt meþan þeir viſſo ekki ofriðar vánir Eɴ jafnan er þeir ſcipto liþe síno þa fylgðe kononge norðmanna liþ eɴ Dagr for þa i aɴan ſtað með ſitt liþ eɴ ſviar i þriðia ſtað með síno liþe Meɴ þeir ero nefndir er aɴarr hét Gꜹcaþorir eɴ aɴaʀ Afrafaſti þeir váro ſtígamenn oc hinir meſto ſtígamenn hofþo með sér xxx manna ſina maka þeir brǫðr váro meire oc ſtercari eɴ aðrir menn eigi ſcorte þa aræðe oc hug þeir ſpurðo til hers þess er þar for ifir land oc mælto sín a milli at þat myndi vera ſniallræði at fara til konongs oc fylgia honom til landz síns oc ganga þar i fólcoʀosto með honom oc reyna ſic svá því at þeir hofþo ekki fyʀ i bardǫgum verit þeim er liðe var fylgt til var þeim þat forvitni micil at ſia konongs fylking þetta rað lícaðe vel foronꜹtom þeira gerþo þa ferð ſina til fundar við konong eɴ er þeir coma þar þa ganga þeir með ſveit sína fyrir konong oc hǫfðo þeir foronꜹtar alvæpni ſitt þeir qvǫddo hann hann ſpurði hvat mǫnnom þeir ſe þeir nefndo ſic oc ſegja at þeir váro þar landzmenn þa bera þeir up orende sín oc buðo konongi at fara með honom konongr ſegir at honom leítz ſva ſem i ſlícom mǫnnom mani vera goð fylgð ec em fúss ſegir hann við ſlícom mǫnnom at taca eða hvárt erot þér criſtnir menn ſegir hann Gꜹcaþórir ſvarar ſegir at hann var hvárki criſtiɴ ne heiðiɴ hafum vér felagar engan aɴan atrúnað eɴ trúm a okr oc afl okkat oc ſigrſæli oc viɴz ockr þat at gnógo konongr ſvarar ſcade micill er menn ſva liþmaɴligir ſkulo eigi a criſt trúa ſcapara sinn Þorir ſvarar er nokkoʀ ſa i þino foroneyti konongr criſtz maðriɴ er meira hafi a degi vaxit eɴ vit brǫðr konongr bað þa ſcírazc láta oc taka tru rétta þar með oc fylgit þa mér ſegir hann ſkal ec þa gera ykkr virþinga menn micla eɴ ef þit vilit þat eigi þa farit aptr til iðnar ykkaʀar Afrafasti ſvarar ſegir at hann vildi ecki við criſtni taka Snua þeir ſiþan i brot þa mælti Gꜹcaþórir þetta er ſcꜹm micil er konongr þessi gerir oꜱ liðrǫkia þar com ec aldrigi fyʀ er ec væra eigi lútgengr við aðra menn ſkal ec aldrigi aptr hverfa at svá gero Siþan ſlóguz þeir i ſvéit með markamǫnnom ꜹðrom oc fylgðo flockinom Sǫkir þa Oláfr konongr veſtr til kialar Eɴ er Oláfr konongr for ꜹſtan um kiol oc ſótti þa veſtr af fiallino ſva at land lægði þaðan veſtr at ſia oc ſa þa þaɴug landit Mart liþ fór fyʀ eɴ konongr oc mart ſiþaʀ reið hann þar er rúmt var um hann var hann hlióþr mælti ekki við menn reið hann ſva langa hriþ dags at hann ſáz litt um þa reið biskop at honom oc mælti ſpurðe hvat hann hugſaðe er hann var ſva hlioðr því at konongr var jafnan glaðr oc margmálugr við menn ſína i ferðiɴi oc gladdi ſva alla þa er nær honom váro þa ſvarar konongr með ahyɢio micilli undarliga luti hefir borit firir mic um hriþ ec ſa nu ifir noreg er ec leít veítt veſtr af fiallino com mér þa i hug at ec hafða margan dag glaðr verit i þvi landi mér gaf þa ſẏn at ec ſa um allan þrandheim oc því næſt um allan Noreg oc svá lengi ſem ſu ſyn hafþi verit firir ꜹgom mér þa ſa ec æ því viðara alt þar til er ec ſa um alla verold bæðe lꜹnd oc ſæ ec keɴda gerla þa ſtaðe er ec hafða fyʀ comit oc ſét ſuma þa er ec hefi haft ſpurn af eɴ jafnvel hina er ec hefi eigi fyʀ heyrt getit bæðe bygða oc obygða svá vítt ſem veroldin er biskop ſegir at ſu ſyn var heilaglig oc ſtormerkilig Siþan er konongr ſótti ofan af fiallino þa var bǫr ſa fyrir þeim er a Súlu heitir i ofanverþri bygðiɴi i verdǫla fylki Eɴ er þeir ſótto ofan at bǫnom þa lágo akrar við vegiɴ konongr bað menn fara ſpacliga oc ſpilla eigi eng fyrir bonda gerþo menn þat væl meþan konongr var við Eɴ þær ſveitir er ſiþaʀ fóro þá gafo ecki þesso gꜹm oc liopo menn ſva vm akriɴ at hann var allr lagðr at jorðo Sa boande er þar bio er nefndr þorgeiʀ fleckr hann atti í(?+)j ſono væl frumvaxta þorgeirr fagnaði væl konongi oc hans mǫnnom oc bꜹð honom allan þaɴ forbeina er hann hafþe fꜹng á konongr toc því væl oc ſpurði þa þorgeir at tiðendum hvat títt væri þar i landi eða hvárt ſamnaðr nokkoʀ myndi þar vera gerr i moti honom þorgeirr ſegir at liþ micit var ſaman dregit þar i þrándheime oc þar váro comnir lendir menn bæði ſuɴan or landi oc norþan af Haloga landi eɴ eigi veit ec ſegir hann hvart þeir ætla því liþe at ſtefna yðr i mot eða i aɴan ſtað Siþan kørði hann fyrir konongi ſcaða sinn oc oſpect konongs manna er þeir hofðo niðrbrotið oc troþit akra hans alla konongr ſegir at þat var illa orðit er honom var mein gert Siþan reið konongr til þar ſem akriɴ hafþi ſtaðit oc ſá at akriɴ var allr at jorðu lagðr hann reið umhverfis oc mælti Siþan þess vænti ec boandi at Guð mun leiðrétta ſcaða þiɴ oc mun akr þessi betri a vico freſti oc varþ þat eɴ bezti akr ſem konongr ſagði konongr dvaldiz þar um nótt eɴ at morne bió hann ferð sína hann ſegir at þorgeirr bøndi ſcyldi fara með honom eɴ er hann bꜹð til ferðar ija ſono sína þa ſegir konongr at þeir ſkulo eigi fara með honom eɴ ſveinar vildo þo fara konongr bað þa eptir vera eɴ er þeir villdo ekki letiaz þa villdo hirðmenn konongs binda þá konongr mælti er hann ſa þat fare þeir aptr muno þeir coma Sva for ſem konongr ſegir vm ſveinana Þa flytia þeir her sinn ut til Stafs eɴ er hann com a Stafamẏrar þa atti hann dvǫl þa ſpurði hann til ſaɴz at bǫndr fóro með her móti honom oc þat at þa mundi hann oʀosto eiga bratt þa caɴaði konongr lið ſitt oc var ſcorat manntal þa fuɴduz i hernom ix hundroþ heiðiɴa manna eɴ er konongr viſsi þat þa bað hann þa ſcíraz láta Segir ſva at hann vill eigi heiðna menn hafa i oʀosto með sér muno vér ſegir hann ekki mega treyſtaz liðs fiolda Guði ſkulo vér treyſtaz því at með crapti oc miſcunn muno vér ſigr fa eɴ eigi vil ec blanda heíðno fólki við menn mina Eɴ er þat heyrðo heiðingiar þa báro þeir ſaman rað sín oc at lyctom léto ſcíraz cccc manna eɴ D neítto criſtni oc ſneri þat liþ aptr til síns landz þa ganga þar fram þeir brǫðor með ſitt liþ Gꜹcaþórir oc Afrafasti oc bioða konongi eɴ gengi sítt(+K) hann ſpyrr ef þeir hefðe þa ſcirn tecit Gꜹca þorir ſegir at þat var eigi konongr bað þa taka ſcírn oc trú rétta eɴ fara a brot at ꜹðrom(+K) coſti þeir ſnero þa fra i brot oc tóko tal sín i milli oc reðo um hvert rað up ſcyldi taca þa mælti Afrafasti Sva er at ſegja fra mino ſcapi at ec vil ekki aptr hverfa mun ec fara til oʀosto oc veita liþ ꜹðrom hvárom eɴ eigi þicki mér ſcipta i hvarom flocki ec em þa ſvarar Gꜹcaþórir ef ec ſkal til oʀosto fara þa vil ec konongi liþ veíta þvíat honom er liþs þorf meire eɴ ef ec ſkal a Guð nockot trúa hvat er mér verra at trúa a Hvítacriſt eɴ a aɴat goð Nu er þat mitt ráð at vér látim ſcíraz ef konongi þickir þat miclo máli ſcipta forum þa ſiþan til oʀosto með honom þesso játa þeir allir ganga ſiþan til konongs oc ſegja at þeir vilia þa ſcírn taka(+K) váro þeir þa ſcírþir af(+K) keɴi mǫnnom oc váro byſcopaðir konongr toc þa i hirðlog með sér oc ſegir at þeir ſcyldo vera undir merki hans i oʀosto Oláfr konongr hafþe þa til ſaɴz ſpurt at ſcamt mundi vera til þeꜱ er hann mundi oʀosto eiga við bøndr eɴ ſiþan er hann hafþe kaɴat liþ ſitt oc ſcorat var maɴtal oc hafðe hann þa meiʀ eɴ xxx hundroð manna oc þótti þat þa vera micill herr a einom velli Siþan talaðe konongr fyrir liþino oc mælti svá Ver hǫfom mikiɴ her oc fritt liþ nu vil ec ſegia mǫnnom hveria ſcipan ec vil hafa a liþe váro ec mun láta fara merki mitt fram i miðio liðe oc ſkal þar fylgia hirð min oc geſtir oc þar með liþ er til vár com af uplꜹndom oc svá þat liþ er hér com til vár i þrandheimi Eɴ til hǫgri handar frá mino merki ſkal vera Dagr Hringsſon oc með honom þat liþ alt er hann hafðe til fǫroneytis við oꜱ ſkal hann hafa aɴat merki eɴ til vinſtri handar fra miɴi fylking ſkal vera þat liþ er Svia konongr fecc oꜱ oc allt þat liþ er til vár com i Sviaveldi ſkulo þeir hafa et iija merki vil ec at menn ſkiptiz i ſveitir oc heimtiz ſaman frændr oc kuɴ menn því at þa mun hveʀ aɴars bezt gæta oc hveʀ aɴan keɴa vér ſkulom marka liþ vart alt gera hercumbl a hiálmum várom oc ſcioldom draga þar með bleiko á crosſiɴ hælga eɴ ef vér comum i oʀosto þa ſkulo vér hafa allir eitt orðtac framm framm criſtzmenn croſs menn konongs menn vér manom hlióta þuɴar fylkingar ef vér hǫfom liþ færa þvíat ec vil at þeir cringi eigi um oꜱ síno liþe Sciptiz menn nu i ſveitir eɴ ſiþan ſkal ſveitom ſcipa i fylkingar oc viti þa hveʀ sína ſtoðo oc gefi gꜹm at hvert hann er fra merki þvi er hann er undirſcipaðr vér manom nu halda fylkingo oc ſkulo menn hafa alvæpni dag oc nótt þar til er vér vitom hvar fundr váʀ mun verþa oc boanda Siþan er konongr hafþe talat þa fylcto þeir liþe síno oc ſcipaðo eptir þvi ſem konongr hafðe fyrir mælt Eptir þat atti konongr ſtefno við ſveitar hǫfþingia váro þa comnir þar menn er konongr hafðe ſendt i heraþit at krefia boendr liþs þeir kuɴo þꜹ tiðende or bygðiɴi(+K) at ſegja þar ſem þeir hǫfþo farit at víþa var aleyða at vígiom mǫnnom oc var þat fólc farit i bǫnda ſamnað Eɴ þar ſem þeir hitto menn þa vildo fáir þeim fylgia eɴ fleſtir ſvǫroðo því at fyrir þa ſǫc ſáto heima at þeir vildo hváregom fylgia vildo eigi beriaz móti konongi oc eigi móti frændom sínom hǫfþo þeir fátt liþ fengit þa ſpurþi konongr menn raðz hvat ſyɴdiz tiltǫkiligaz Fiɴr ſvarar mále konongs Segia mun ec ſegir hann hvernog gert myndi ef ec ſcylda raða þa mundo vér fara herſcildi um allar bygðir ræna fe ǫllo eɴ breɴa ſva vendiliga bygð alla at alldri ſtǫði kot eptir gialda ſva bǫndum drottin ſvikin hyɢ ec at margr mundi þa lꜹꜱ vera við flockinn ef hann ſer heim reyk e(+K) loga til huſa sinna Eɴ veit ogǫrla hvat er títt er um born eða konor eða gamalmenne feðr þeira eða mǫðr eða aɴat frendlið vænti ec ſegir hann ef nokorir raða til at rivfa ſamnaðiɴ at þa mane brátt þyɴaz fylkingar þeira þvíat svá er bǫndum gefit at þat rað er þa er nyiaz þat er þa ǫllom kǫrſt Eɴ er finnr lꜹc mali síno þa gerþo menn þar at goðan róm lícaðe mǫrgom væl at raða til fefanga eɴ ǫllom þotto bǫndr macligir til ſcaða eɴ liclict þat er Finnr ſagðe at bøndr mundo(+K) vera margir lꜹsir við ſamnaðiɴ Þormodr Kolbrúnar ſcáld qvað þa vísu Breɴom ǫll fyrir iɴan iɴey þꜹ er vér fiɴom land tegaz heʀ með hiorvi hverbiorg fyrir gram vera ys hafe allra húsa iɴþrndir kol ſiɴa angr ſkal kveyct i klungri kǫll ef ec ma valda Eɴ er Oláfr konongr [hafðe] heyrðe akafa lyðſens þa crafþi hann sér hlioðs oc mælti ſiþan Hafa bǫndr verþleic til þeꜱ at ſva væri gert ſem þér vilit þat vita þeir at ec hefi gert þat at breɴa iɴin fyrir þeim oc veitt þeim aðrar ſtórar refſingar gerþa ec þa þat at breɴa fyrir þeim er þeir hǫfþo aðr gengit af trú sinni oc tecit up blót eɴ vildo ekki láta at orðom minum átto vér þa guðs réttar at reka Nu ero þessi drottiɴſvic miclo miɴa verþ þótt þeir halde eigi trú sína við mic oc muno þo þeꜱi eigi þickia velſama þeim er maɴdoms menn vilia vera nu a ec hér nokoro hemilla(+K) at veita nokora frían er þeir misgera við mic eɴ þa er þeir hatoðuz við Guð nu vil ec at menn fari ſpacliga oc geri engi hervirki vil ec fara fyrſt til fundar við bǫndr oc ſættumz vér þa er væl eɴ ef þeir halda bardaga i móti oꜱ þa ero þar í(?+)j coſtir firir hꜹndom oc ef fǫllom i oʀosto þa er því velraðit at fara þangat eigi með ránfe eɴ ef vér ſigromz þa ſkulo þér vera arftǫcomenn þeira er nu beriaz moti oꜱ þvíat þeir muno þar ſumir falla eɴ ſumir flyia oc hafa hvarirtveɢio fyrir gert allri eigo ſiɴi eɴ þa er gott at ganga til búa ſtóʀa eɴ bꝍir vegligir eɴ þess nẏtr engi er brent er ſva ránfé feʀ at ſpiollum miclo meiri luti eɴ þat er nytt verþr af ſkulo vér nu fara dreift út eptir bygðiɴe oc hafa með oꜱ alla vigia menn þa er vér fám ſkulo oc hǫɢva bu e ða taca aðra viſt ſva ſem menn þurfo til at fǫða ſic eɴ menn geri ekki aɴat ſpellvirki Vel þicki mér at drepnir ſe nióſnar menn bónda ef þér tacið þa ſkal Dagr fara oc hans liþ et nǫrðra ofan eptir dalnom Eɴ eg mun fara ut þioðvegiɴ oc hittumz at qveldi hǫfum allir eitt náttból Sva er ſagt at þa er Oláfr konongr fylcti liþe síno þa ſcipaðe hann mǫnnom i ſcialdborg er halda ſcylde fyrir i bardaga oc valde þar til þa menn er ſtercaſtir váro oc ſnarpaſtir þa callaði hann til sín ſcáld sín oc bað þa ganga i ſcialdborgina ſkulot þér ſegir hann hér vera oc ſiá þꜹ tiðendi er hér geraz er yðr þa eigi ſegiandi ſaga til því at þér ſkulot fra ſegia oc yrkia um ſiþan þar var þa þormoðr Kolbrunar ſcáld oc Gitzoʀ Gullbrá foſtri HofgarðaRefs oc hiɴ iij Þorfiɴr múɴr þa mælti Þormóðr til Gitzorar Stondom eigi ſva þrongt lagsmaðr at eigi nái Sigvatr Scáld rumi síno þa er hann kømr hann mun vera vilia fyrir konongi oc ekki mun konongi aɴat líca konongr heyrði þetta oc ſvarar ekki þarf Sigvati at ſneiða þótt hann ſé eigi hér opt hefir hann mér vel fylgt hann mun nu biðia fyrir oꜱ oc mun þess eɴ allmioc þurfa þormóðr ſegir vera ma þat konongr at þér ſe nu bǫna meſt þorf eɴ þunt mundi vera um merkiſtongina ef allir hirðmenn þinir væri nu a rumavegi var þat oc ſatt at vér tǫldum þa at því er engi fecc rum fyrir Sigvati þot mæla vildi við yðr þa mælto þeir sín a milli ſogðo at þat væri vælfallit at yrkia ámiɴingar visor nokkorar um þꜹ tiðende er þa mundo bratt at hꜹndom beraz þa qvað Gizoʀ Scala oglaðan ífa orð fregni þat borða buumc við þrǫng a þingi þegns dóttir mic fregna þótt ſigr ruɴar ſviɴir ſegi ván heðins qvánar(+K) verom i ála eli ꜹſtr bragningi at trꜹſti Þa qvað þorfiɴr muɴr aðra víso Rǫckr at regni miclo randar garþz ens harða vill við víſa ſniallan verdǫla liþ beriaz verium allvalld ǫrvan ǫlum teitan má ſveita fellum þrndr i þundar þess eɢivmz vér hreɢi þa qvað þormoðr Ala þreyngr at eli ǫrſticlandi miclo ſcyldo eigi ſcelcnir hldar ſcalmǫlld vex nu falma buumz við ſócn eɴ ſlcni ſeɢr ſcyli orð um fǫrðaz er at geirþingi gongum guɴreifr með Oleifi visor þeꜱar namo menn þa þegar Siþan bio konongr ferð sína oc ſótti ut eptir dǫlonom hann toc sér náttból oc com þar þa ſaman alt liþ hans oc lágo um nóttina úti undir ſcioldum sínom eɴ þegar er lyſti bió konongr heriɴ fluttiz þa eɴ ut eptir dalnom er þeir váro at því búnir þa comu til konongs bndr mioc margir oc gengo fleſtir i lið með honom oc kuɴo allir eitt at ſegia at lendir menn hǫfðo ſamandregit her ovígian oc þeir ætlaðo bardaga at halda við konong þa toc konongr margar mercr ſilfrs oc fecc i hendr einom boanda oc mælti ſiþan fe þetta ſkaltu varþveita oc ſcipta ſiþan leɢia ſumt til kirkna eɴ ſumt gefa keɴi mǫnnom ſumt ǫlmoſo mǫnnom oc gefa fyrir líf oc ſál þeira manna er falla i oʀosto oc beriaz i móti oꜱ Bǫndi ſvarar ſkal fe þetta gefa til ſálobótar yðrom mǫnnom konongr þa ſvarar konongr þetta fe ſkal gefa fyrir ſál þeira manna er með bǫndom ero i oʀosto oc falla firir vapnom vaʀa manna eɴ þeir menn er oꜱ fylgia i oʀosto oc þar falla þa muno vér biargaz at allir ſaman Þa nott er Oláfr konongr lá i ſamnaðinom oc aðr er fráſagt vacþi hann longom oc bað til guðs fyrir sér oc liðe ſino oc ſofnaðe lítt Raɴ a hann hǫfgi móti deginom eɴ er hann vacnaði þa raɴ dagr up konongi þótti heldr ſnemt at vekia heriɴ þa ſpurþi hann hvar Þormóðr Scáld væri hann var þar nær oc ſvarar ſpurþi hvat konongr vildi honom konongr ſegir tel þu oꜱ qvæþi nockot Þormóðr ſettiz up oc qvaþ hátt mioc svá at heyrði um allan heriɴ hann qvað Biarka mál en forno oc er þetta uphaf Dagr er up comiɴ dynia hana fiaðrar mál er víl mogumat viɴa erfiþi vaki æ oc vaki vina hǫfoð allir enir ꝍzto aðils vm ſiɴar Hár hiɴ harðgreipi hrólfr ſciótande ættum goþir menn þeir er ekki flyia vecka ec yðr at víni ne at vífs rúnom heldr vec ec yðr at horðum hilldar leiki þa vacnaði liþit eɴ er lokit var qvæþino þa þockoðo menn honom qvæþit oc faɴz mǫnnom micit vm oc þótti vel til fundit oc colloðo qvæþit hús carla hvǫt konongr þaccaðe honom ſcemtan ſina Siþan toc konongr gullhring oc ſtoð hálfa morc oc gaf þormóði þormóðr þackaði konongi giof sína oc mælti goþan eigom vér konong eɴ vant er nu at ſiá hverſo langlifr konongr verþr Su er bn min konongr at þu látir ockr hvarki ſciliaz lifs ne dꜹða konongr ſvarar allir muno vér ſaman fara meþan ec ræð fyrir ef þér vilit eigi við mic ſciliaz þormóðr mælti þess vætti ec konongr hvárt ſem friðr er betri eða verri at ec ſia nær yðr ſtaddr meþan ec a þess coſt hvat ſem vér ſpyrium til hvar Sigvatr feʀ með gulliɴ hialltaɴ Siþan qvað þormóðr Þér mun ec(+K) [eɴ] uɴz ǫþrom allvaldr náit ſcaldum nær vættir þu þeira þingdiarfir vm kne hvarfa brꜹt comumz vér þo at veitim valtafn frekom hrafne viz eigi þat vága viɢruðr eþa hér liɢiom Oláfr konongr flutti heriɴ ut eptir dalnom for þa eɴ Dagr með síno liþe aðra leið konongr létti eigi ferð sinni aðr hann com ut a Sticlarſtaði þa ſa þeir her bonda oc fór þat liþ dreift mioc oc var ſva micill fioldi at af hveriom ſtíg dreif liþit eɴ viða þar er ſtórfloccar fóro ſaman þeir ſa hvar ſveit manna for ofan or veradal oc hofþo þeir á nióſn verit oc fóro nær því ſem liþ konongs var oc fundo eigi fyʀ eɴ ſcamt var i milli þeira ſva at menn mátto keɴaz þar var Rútr af viɢio með xxx manna ſiþan mælti konongr at geſtir ſcyldo fara at moti Rúti oc taka hann af lífi váro menn þess vercs fliótir þa mælti konongr til þeira Jſlendinga ſva er mér ſagt at þat ſe ſiðr a Iſlandi at bǫndr(+K) ſe ſcyldir a hſtom at gefa [yðr rút til] [huscorlom sínom] Slága(+K) ſꜹð nu vil ec þar gefa yðr Rút til ſlátrs þeir enir iſlenzco váro þeꜱ vercs ꜹðeɢiaðir oc fóro þegar at Rúti með ꜹðrom mǫnnom var Rútr drepinn oc ꜹll ſveít ſu er honom fylgði konongr nam ſtaðar oc ſtoðvaðe her ſiɴ er hann com a Sticlaſtaðe bað konongr menn ſtíga af heſtum oc búaz þar um menn gerþo ſem konongr mælti ſiþan var ſcotit a fylking oc ſett up merkin Dagr var þa eɴ eigi comiɴ með ſitt lið oc miſti þeꜱ fylkingar armſins þa mælti konongr at þeir uplendingar ſcyldo þar fram ganga oc taka up merkin þicki mér þat rað ſegir konongr at Haraldr bróðir minn ſé eigi i oʀosto þvíat hann er barn at alldri Haraldr ſvarar ec ſkal vera at víſo i oʀosto eɴ ef ec em svá oſtercr at ec má eigi valda ſverþino þa kaɴ ec þar gótt rað til at binda skal hondina við meðalkaflaɴ engi ſkal vera viliaðr betr eɴ ec at vera oþarfr þeim bǫndonom vil ec fylgia ſveitungom minom Sva ſegja menn at Haraldr qvað þa víso þessa Þora mun ec þaɴ arm veria þat er eckio munr necqvat rioðum vér af reiðe rꜹnd er ec i hlẏt ſtanda gengra greppr(+K) hiɴ ungi guɴblíþr þar er ſlꜹg ríþa herþa menn at morði mót a hæl fyrir ſpiotum Haraldr reð því at hann var i oʀosto Þorgils Hálmo ſon er maðr nefndr bonde ſa er bio a Sticlaſtǫðum faðir Grims góða þorgils bꜹð konongi liþſemd sína oc vera i bardaga með honom konongr bað hann hafa þꜹcc fyrir boð ſitt eɴ ec vil ſegir konongr at þu boandi sér eigi i bardaga veit oꜱ heldr hitt at biarg mǫnnom várom eptir bardaga þeim er ſárir ero eɴ veit hinum umbúnað er falla i oʀosto svá ef þeir atburðir verþa boande at ec fell i bardaga þessom veit þa þionosto líki mino ſem nꜹðſyn beʀ til ef þér er þat eigi baɴað þorgils hét þesso konongi ſem hann beidde Eɴ er Oláfr konongr hafðe fylct liði síno þa talaðe hann fyrir þeim mælti ſva at menn ſcyldo herða hugi sína oc ganga diarfliga fram ef oʀosta verþr ſegir hann hofom vér liþ gott oc micit Eɴ þott bøndr hafi liþ meira nokuro þa man ꜹðna ráða ſigri er því fyrir yðr at lyſa at ec mun eigi flyia or oʀosto þessi ſkal ec aɴat hvart ſigraz a bǫndum eða falla i oʀosto vil ec þess biðia at ſa lutr comi up er Guð sér at mér gegnir bezt ſkulom vér því treyſtaz at vér hofum rettara at mæla en bǫndr oc því þar með at Guð mune oꜱ frelſa eigor várar eptir oʀosto þessa eɴ elligar veita oꜱ miclo meire ln fyrir þat lát er vér fám hér eɴ vér kuɴim ſialfir at ǫſcia oꜱ eɴ ef ec hlẏt um at mæla eptir oʀosto þa ſkal ec gǫða yðr hvern eptir sínom verþleicom oc því hvernug hveʀ gengr fram i oʀosto mun þa ef vér hǫfum ſigr vera gnógt bæþi lꜹnd oc lsir rar at ſcipta því með yðr er nu fara með aðr ovinir várir veitom ſem harðaſta atgǫngo ena fyrſto því at ſciott mun umſcipta ef liðs munr er micill eigvm vér ſigrs(+K) von af ſciotum atburðum eɴ hitt mun oꜱ þungt falla ef vér beriumz til møðe svá at menn verþi fyrir þvi ovígir mvno vér eiga miɴa deilldar liþ eɴ þeir er ymsir ganga fram eɴ ſumir hlífaz oc hvílaz Eɴ ef vér gǫrum ſva harða hriþina at þeir ſnúa undan er fremſtir ero þa mun hveʀ falla ifir annan oc verþa þeira ofarar þeꜱ at meire er þeir ero fleire ſaman Eɴ er konongr hætti rǫðonni þa gorðo menn mikiɴ róm at mále hans oc eɢiaðe hveʀ aɴan Þorðr folaſon bar merki Oláfs konongs svá ſegir Sigvatr Scáld i erfi drápo þeire er hann orti um Oláf konong oc ſtællti eptir upreiſtar ſogu Þorð fra ec þat ſiɴ herða þreifz ſócn með Oleifi goð fóro þar geirom gert víg ſaman hiorto ſtꜹng bár hátt fyrir hringa hialdr moþum gram broðir fullt vaɴ fagrla gyllta framlundaðr Ꜹgmundar Olafr konongr var ſva buiɴ at hann hafðe hiálm gylltan a hofþe eɴ hvítan ſciolld oc lagðr a með gulli croſs hiɴ hælgi i aɴare hendi hafðe hann keſio þa er nu ſtendr i criſtz kirkio við alltara hann var gyrðr ſverþi því er hneítir var callat et bitraſta ſverð oc gulli vafiðr meðalkafliɴ hann hafþe hringa brynio þeꜱ getr Sigvatr ſcalld Ǫlld vaɴ Olafr felda ꜹflgan ſigr iɴ digri geck ſócn þoriɴ ſǫkia ſiɴior fram i brynio eɴ þeir er ꜹſtan neɴa óx hildr með gram mildom mart ſegi ec bert i biarta bloðrꜹſt Sviar óðo Eɴ er Oláfr konongr hafðe fylgt liði síno þa váro bǫndr eɴ hvergi nǽr comnir þa mælti konongr at liþit ſcyldi niðrſetiaz oc hvila ſic ſettiz konongr þa ſialfr niðr oc alt liþ hans oc ſáto rúmt hann hallaðiz oc lagðe hǫfoðit i kné finni Arna ſyni þa raɴ a hann ſvefn oc var þat um hriþ þa ſá þeir her bonda oc ſótti þa liþit til motz við þá oc hǫfþo upſett merki sín oc var þat iɴ meſti múgr mannz þa vacþi fiɴr konong oc ſegir honom at bǫndr ſóttu þa til þeira Eɴ er konongr vacnaðe mælti hann hvi vacþir þu mic fiɴr oc léz mic eigi nióta drꜹms mins finnr ſvarar ekki mundi þic þat dreyma er eigi myndi ſcyldra at vaka oc buaz við hernum er at oꜱ feʀ eða sér þu eigi hvar nu er comiɴ bǫnda múgriɴ(+K) konongr ſvarar ekki ero þeir eɴ ſva nær oꜱ at eigi væra betr at ec hefða ſofit þa mælti finnr hvat dreymdi þic konongr þess er þér þiccir svá micil misſa í er þu vacnaþir eigi ſiálfr þa ſegir konongr drꜹm sinn at hann þóttiz ſia ſtiga háfan oc ganga þar eptir i lopt up ſva langt at himiniɴ opnaðe oc þangat var ſtigiɴ til var ec þa ſegir hann comiɴ i fſta ſtig er þu vacþir mic finnr ſvarar ekki þicki mér drꜹmr ſia ſva goðr ſem þér(+K) mun þickia ætla ec þetta muno vera fyrir feigð þinni ef þat er nokot aɴat eɴ ſvefn orar einar er firir þic bar Eɴ varð ſa atburðr þa er oláfr konongr var cominn a Sticlaſtaðe at maðr eiɴ com til hans eɴ þat var eigi af þvi undarlict at margir menn comu til konongs or heroþum eɴ því þotti þat nynæmi at þessi maðr var ekki oðrom lícr þeim er þa hofðo til konongs comit hann var maðr ſva hár at engi aɴaʀa toc betr eɴ i ǫxl honom hann var allfriðr maðr ſẏnom oc fagr háʀ(+K) hann var vel vápnaðr hafði hiálm allfriðan oc hringabrynio ſciold rꜹðan oc gyrðr með ſverði buno hafðe i hende gullrekit ſpiót micit oc ſva digrt ſcaptit at handfyllr var í Sa maðr gecc fyrir konong oc qvaddi hann oc ſpurþi ef konongr vildi þiɢia liþ at honom konongr ſpurþi hvert nafn hans væri eða kynferð eða hvar hann var landzmaðr hann ſvarar ec á kyn a iamtalandi oc Helſingialandi ec em callaðr Arnliotr Gellini kaɴ ec yðr þat hellzt fra at ſegia at æc veitta forbeína mǫnnom þinom þeim er þér ſendut til jamtalandz at heimta þar ſcatt fecc ec þeim i hendr ſilfrdiſc er ec ſenda yðr til jartegna at ec vilda vera vinr yðaʀ þa ſpurþi konongr hvárt Arnljótr væri criſtiɴ maðr eða eigi hann ſegir þat fra atrunaðe sínom at hann tryðe a mátt siɴ oc megin hefir mér ſa atrúnaðr uɴiz at gnógo hér til eɴ nu ætla ec heldr at trúa a þic konongr konongr ſvarar Ef þu vill a mic trúa þa ſkaltu því trúa er ec keɴi þér því ſkaltu trúa at iesus christus(+K) hefir ſcapað himin oc jorð oc menn alla oc til hans ſkulo fara eptir dꜹða allir menn þeir er góþir ero oc rettrúaþir Arnljótr ſvarar heyrt hefi ec getit hvíta criſtz eɴ ekki er mér kuɴect um athǫfn hans eða hvar hann ræðr fyrir Nu vil ec trúa þvi ǫllo er þu ſegir mér vil ec fela a hendi þér alt mitt rad(+K) ſiþan var Arnljótr ſcírðr kende konongr honom þat af trúnne er honom þóti ſcyldazt vera oc ſcipaðe honom i ondverþa fylking oc fyrir merki síno þar var fyrir Gꜹkaþorir oc Afrafaſti oc ſveitungar þeira fra því er nu at ſegia er aðr var frahorfit at lendir menn oc bǫndr hǫfðo ſaman dregit her uvígian þegar er þeir ſpurþo at konongr var ꜹſtan fariɴ or garða ríki oc hann var comiɴ til Sviþioðar eɴ er þeir ſpurðo at konongr var ꜹſtan comiɴ til jamtalandz oc hann ætlaðe at fara ꜹſtan um kiol til veradals þa ſtefndo þeir herinom iɴ i Þrandheim oc ſꜹmnoðo þa ſaman þar allri alþyðo þegn oc þræl oc foro ſva iɴ til veradals oc hǫfþo þar ſva micit liþ at engi maðr var ſa þar er i noregi hefðe ſét jam mikiɴ her ſaman coma var þar ſem jafnan kaɴ verþa i miclum her at liþ var allmiſjafnt þar var mart lendra manna oc micill fiolde rícra boanda eɴ þo var hitt allr múgr er váro þorparar oc vercmenn oc var þat allr meginherriɴ er þar hafþe ſaman ſamnaz i þrándheime var þat liþ allmioc geyſt til fiandſcapar við konong Knutr hiɴ ríki hafðe lagt undir ſic land alt i Noregi ſem fyʀ var ritað oc þat með at hann ſetti til rikis Hacon Jarl hann fecc Jarli hirðbiskop þaɴ er Sigurþr er nefndr var hann danſcr at kyni oc hafðe lengi verit með Knuti konongi var biskop ſa akafa maðr i ſcapi oc ſundrgerþa maðr i orðum sínom veitti hann Knúti konongi orða fullting alt þat er hann kuɴi eɴ var hiɴ meſti ovinr Oláfs konongs Sa biskop var i her þessom oc talaðe optliga fyrir bǫanda liþe oc eɢiað mioc upreiſtar moti Oláfi konongi Sigurþr biskup talaðe a eino húsþinge þar ſem þa var micit fiolmenne hann toc svá til orða hér er nu ſaman comit micit fiolmenne Sva at i þesso fatǫkia landi mun eigi coſtr at ſia meira her iɴleɴzcan ſcyldi yðr nu væl i hald coma þessi ſtyrcr fiolmennis því at nu er ærin nꜹðſyn til ef Oláfr þessi ætlar eɴ eigi af at láta at heria a yðr vandiz hann því þegar a unga aldri at ræna oc drepa menn oc for til þess viða um lꜹnd eɴ at lycþum ſneri hann hingat til landz oc hóf svá up at hann ovingaðiz meſt þeim er beztir menn váro oc ríkaſtir Knúti konongi oc allir ero ſkyldaſtir at þiona ſem kuɴo oc ſettiz hann i ſcattland hans Slict ſama(+K) veitti hann Oláfi Sviakonongi eɴ Jarlana Svein(+K) oc Hacon rak hann a brot af ætleifðum sínom eɴ ſialfs ſins frændum var hann þo grimmaſtr er hann rac kononga alla a brot af uplꜹndom oc var þat þo vel ſums coſtar þvíat þeir hǫfþo aðr brugdit trú sinni oc svardǫgum við Knút konong eɴ fylgt þessom Olafi at hverio oraðe er hann tóc up nu ſleit þeira vinátto macliga hann veítti þeim meizlor eɴ toc undir ſic ríki þeira eyddi svá i landino ǫllom tígnum mǫnnom eɴ ſiþan manot þér vita hvernug hann hefir buit við lenda menn drepnir ero enir agæzto eɴ margir orðnir landflótta fyrir honom hann hefir oc víða farit um land þetta með ráns floccom breɴt heroðiɴ eɴ drepit oc rænt folkit eða hveʀ er ſa hér rikis manna er eigi mani honom eiga at hefna ſtórſaca nu feʀ hann með utlendan her oc er þat fleſt marca menn oc ſtígamenn eða aðrir ráns menn ætlit þér hann nu muno yðr linan er hann feʀ með þetta illþyðe er hann gerþi þa ſlíc hervirke er allir lꜹtto hann þeir er honom fylgðo kalla ec hitt rað at þér miɴiz nu orða Knútz(+K) konongs hvat hann reð yðr ef Oláfr leitaðe eɴ aptr til landz hvernug þér ſcyldot halda frelſi yðro þvi er Knútr konongr het yðr hann bað yðr ſtanda i mót oc rekaz af hꜹndom oalldarflocca ſlíca er nu ſa til at fara móti þeim oc drepa niðr illþyði þetta fyrir ǫrn oc úlf oc láta þar liɢia hvern ſem hoɢviɴ er nema þér vilit heldr draga hræ þeira i hollt oc hreyſi verði engi ſva diarfr at þa flyti til kirkna því at þat ero alt vikingar oc illgerþa menn Eɴ er hann hætti tǫlo þessi þa gerþo menn at rom mikiɴ oc guldo allir jaqvæþi til at gera ſem hann mælti Lendir menn þeir er þar váro ſaman comnir átto ſtefno oc tal ſitt oc rðo oc ſcipaðo þa til hverſo fylkia ſcylldi eða hveʀ hofþingi ſcylldi vera fyrir liþino þa mælti Kalfr Arna ſon at Harekr or þiótto væri bezt tilfeldr at geraz hofoðz maðr fyrir her þessom þvíat hann er comiɴ af ætt Haraldz hins Hárfagra hefir konongr a honom allþungan hug fyrir ſacir vígs grankels oc mun hann ſitia fyrir enom meſtom afarcoſtum ef oláfr kømz til rikis er Harekr reyndr mioc i oʀoſtum oc maðr metnaðar giarn Harekr ſvarar at þeir menn væri til þess betr fallnir er þa váro a lettaſta aldri eɴ ec em nu ſegir hann maðr gamall oc hrumr oc ekki væl til oʀosto føʀ er oc frændſemi með ocr Oláfi konongi eɴ þott hann virþi litils þat við mic þa ſamir mér þo eigi at ganga framaʀ i þeɴa ofrið moti honom eɴ eiɴ hveʀ aɴarra i várom flocki ertu Þorir væl til fallinn at vera hofoðs maðr at halda bardaga við Oláf konong ero þar oc ǫrnar ſacir til bæðe átto honom at hefna frændalátz oc þess er hann rac þic utlaga af eignvm þinom ǫllom hefir þu oc þvi heitit Knúti konongi oc ſva frændom þinom at hefna Aſbiarnar eða ætlar þu at betra fǫre mane gefaz við Oláf eɴ ſva ſem nu er at hefna þeirar ſvivirðingar allrar ſaman Þorir ſvarar mali hans ecki ber ec trꜹſt til at bera merki i moti Oláfi konongi eða geraz hǫfþingi fyrir liði þesso hafa þrǫndir hér maɴmúg meſtan kaɴ ec ſtórlǽti þeira at þeir muno ecki mér vilia lyða eða ꜹðrom Háleyſcom manni eɴ ecki mvn þurfa at miɴa mic a ſacir þær er ec á at giallda Oláfi man ec þat maɴlát er Oláfr hefir af lífi tekit iiij menn oc alla gǫfga at metorðum oc at kynferðum Aſbiorn broþor ſon miɴ Þóri oc Griotgarð ſyſtor ſono mina oc fǫðor þeira Ǫlvi oc em ec hvers þeira ſcyldr at hefna Nu er þat fra mér at ſegia at ec hefi valit til af húscorlum minom menn xi þa er ſnarpaſtir ero oc ætla ec þat at vér ſcylim ekki við aðra meta at ſcipta hǫɢom við Oláf ef vér comumz i fri um þat Kalfr Arna ſon toc þa til máls þess manom vér þurfa um rað þat er vér hǫfum uptecit at gera þat eigi at hégoma(+K) mali er herriɴ er ſaman comiɴ Muno vér aɴars þurfa ef vér ſkulom hallda oʀosto við Oláf konong eɴ þeꜱ at hveʀ fǫri ſic uɴdan at taka up vandaɴ því at svá megum vér til ætla þo at Oláfr hafe eigi liþ micit hiá her þeim er vér hǫfom þa er þar ǫruɢr oddvitiɴ oc mun allt liþ hans vera honom trygt til fylgðar Eɴ ef vér erom nu nokot ſcelfir er hellzt ſkulom vera forſtiorar liðs várs oc vilium vér eigi treyſta heriɴ oc eɢia oc veita fyrir atgongo þa mun þegar fiolde herſens þat er ſtall mun hiarta drepa oc því næſt hveʀ sér raðs leita eɴ þótt her ſe herr micill ſaman comiɴ þa muno vér þo coma i þa rꜹn ef vér hittumz oc Oláfr konongr með her sinn at oꜱ er oſigriɴ viſs nema vér ſém ſceleɢir ſiálfir raða meɴinir eɴ mugriɴ geyſiz fram með eino ſamþycki eɴ ef eigi verþr svá þa er oꜱ betra at hætta eigi til bardaga oc mun þa ſa coſtr ꜹðſær þickia at hætta til miſcunnar Oláfs ef hann þótti þa harþr er miɴi váro ſacir til eɴ nu muno(+K) honom þickia eɴ þó veit ec at svá er mǫnnom ſcipat i liðe hans at mér mun þar griða coſtr ef ec vil þeꜱ leíta Nu ef þér vilit ſem ec þa ſkaltu þorir mágr oc þu Harekr ganga undir merki þat er vér ſkulom allir upreíſa oc fylgia ſiþan Gǫrumz vér allir ſnarpir oc Sceleggir i þessom raðum er vér hofom uptecit oc hǫlldum svá fram bǫndaherinom at þeir megi eigi fiɴa a oꜱ ǫðro oc mun þat alþyðona fram eɢia ef vér gǫngum glaðir til at fylkia oc eɢia liðit Eɴ er Kalfr hafðe lokit at tala ǫrende ſitt þa vikuz allir vel undir rǫðo hans oc ſegja at þeir vildo þat alt hafa ſem Kalfr ſǽi rað fyrir þeim vildo þat þa allir at Kálfr væri hofþingi fyrir liðino oc ſcipaði þar hveriom i ſveit ſem hann vilde Kalfr ſetti up merki oc ſcipaðe þar huſcorlum sínom undir merkit oc þar með Hareki or þiótto oc hans liðe Þorir Hundr með sína ſveit var i ondorðo brioſti fylkingar fyrir merkiom þar var oc valit liþ af bǫndum a tvǽr hliðar Þóre þat ſem ſnarpaſt var oc bezt vapnað var ſu fylking gor bæðe lꜹng oc þycc oc váro þar i fylkingo þrǫndir oc Haleygir Eɴ hiɴ hǫgra veg frá fylkingoɴi var ǫɴor fylking eɴ til vinſtri handar fra aðalfylkingo hǫfðo þeir fylking rygir oc hǫrðar ſygnir firþir oc hofðo þar et iija merki Thorſteiɴ knaʀar ſmiðr er maðr nefndr hann var cꜹpmaðr oc ſmiðr micill maðr micill oc ſtercr capps maðr micill vm alla lúti víga maðr micill hann hafði orðit oſáttr við konong oc hafði konongr tecit af honom kꜹpſcip nẏtt oc micit er þorſteinn hafði grt var þat fyrir oſpecþir þorſteins oc þegngildi er konongr atti þorſteinn var þar i hernom hann gecc fyrir framan fylking oc þar til er ſtoð Þorir Hundr hann mælti svá hér vil ec i ſveit vera Þorir með yðr því at ec ætla ef vit Oláfr hittumz at bera fyrſtr vápn a hann ef ec ma svá nær verþa ſtaddr oc gialda honom ſciptokona er hann rænti mic ſcipi því er eitt er bezt haft i kꜹpferðum þeir Þorir tóko við þorſteini oc gecc hann i ſveit með þeim Eɴ er ſcipat var til fylkingar bonda þa tǫloðo lendir menn oc baðo liþs menn gefa gꜹm at vm ſtoðor sínar hvar hveriom var ſcipat eða undir hverio merki þa ſcyldi hveʀ vera eða hvert fra merkino eða hverſo nær honom var ſcipat merkino Baþo þeir menn vera þa vacra oc ſcióta at ganga i fylking því at þeir átto þa eɴ leið mioc langa at flytia heriɴ oc var þess ván at fylkingar mundo bregðaz i hergꜹngoɴi Siþan eɢiaðo þeir liþit mælti Kálfr at allir þeir menn er harma oc heiptir átto at gialda Oláfi konongi ſcyldo þa fram ganga undir þꜹ merki er fara ſcyldo i moti merki Oláfs vera þa miɴigir þeira meingerþa er hann hafþi þeim veitt ſegir at þeir mundo eigi comaz i betra fǫri at hefna harma sinna oc frelſa ſic svá fra þeire anꜹð oc þrældom er hann hafðe þa undir lagt er nu ſa ſegir hann bleyðemaðr er eigi berſc nu ſem diarfligaſt því [at] eigi(+K) er ſaclꜹſt við þa er i móti yðr ero muno þeir eigi yðr ſpara ef þeir comaz i føre at mále hans varð allmicill romr varþ þa call micit oc eɢian um allan heriɴ Siþan flutto bondr her sinn til Sticlaſtaða þar var Oláfr(+K) konongr fyrir með sitt liþ fór i ondorðo liþino Kálfr oc Harekr fram með merkino eɴ er þeir mǫttuz þa tócz eigi allſciótt aráſinn því at bǫndr freſtoðo atgongo fyrir þa ſǫc at liþ þeira for hvergi nær alt jafnfram oc biþo þeir þeꜱ liþs er ſiþaʀ for Þorir Hundr hafþi farit ſiþarſt með sína ſveit því at hann ſcyldi tilgæta at ekki ſlgiz aptr liþit þa er herópit qvæmi up eða liðit ſæiz oc biðo þeir Kálfr þóris Bǫndr hǫfðo þat orðtac i her sínom at eɢia liþ ſitt i oʀosto fram fram boand menn Oláfr konongr gerþi eigi atgongona fyrr at hann beið Dags oc þess liðs er honom fylgðe ſa þeir konongr þa liþ Dags hvar þat fór Sva er ſagt at bndr hefði eigi miɴa liþ eɴ hundrað hundraða Eɴ Sigvatr ſegir sva Ólmr erumc harmr ſa er hilmir hafðe gulli vafðan joforr kreiſti ſa ꜹſtan aflfátt meðalkafla gagn fengu því þegnar þeir at hálfo fleire hvotuð tǫlldi þat hildar hvárungi fry ec váro Þa er liþit hvartveɢia ſtoð oc keɴduz menn þa mælti konongr hvi erto þar kálfr því at vér ſcildumz vinir ſuðr a møre illa ſamir þér at beriaz i móti oꜱ eða ſciota geigor ſcot i liþ várt því at hér ero ííí(?+)j brøðr þinir Kálfr ſvarar Mart feʀ nu aɴan veg konongr eɴ bezt mundi ſama ſcilþuz þér svá við oꜱ at nꜹðſyn bar til at friðaz við þa er eptir váro verþr nu hveʀ at vera þar ſem ſtaddr er eɴ ſættaz mundo vit eɴ ef ec ſcyldi raða þa ſvarar fiɴr þat er marc a um Kalf ef hann mælir væl at þa er hann raðiɴ til at gera illa konongr mælti vera kaɴ þat Kalfr at þu vilir ſættaz eɴ ekki [fl] friðliga þicki mér þér lata bøndrnir þa ſvarar þorgeiʀ af qviſtz Stoðum þér ſkulot nu hafa ſlícan frið ſem margir hafa aðr af yðr haft oc manot þér nu þess gialda konongr ſvarar eigi þarftu at fyſáz ſva mioc til vars fundar því at eigi mun þér ſigrs ꜹþit i dag a oꜱ því at ec hefi hafit þic til rikis af lítlom manni Þorir Hundr com þa oc gecc fram með ſveit sína fyrir merkit oc callaði fram fram boand menn luſto þa upp herópi oc ſcuto bæþi ǫrum oc ſpiótum konongs menn ǫpto þa heróp Eɴ er því var lokit þa eɢioðuz þeir ſva ſem þeim var aðr kent mælto svá fram fram(+K) criſtzmenn croſs menn konongs menn Eɴ er þetta heyrðo bøndr þeir er útſtóðo i armiɴ þa mælto þeir ſlict ſama ſem þeir heyrðo þa mæla Eɴ er aðrir bǫndr heyrðo þat þa hugðo þeir þat vera konongs menn oc báro vápn a þá oc bǫrðuz þeir þa ſialfir oc fell mart aðr þeir kaɴadiz við veðr var fagrt oc ſcein Sol i heiðe Eɴ er oʀosta hófz þa lꜹſt roða a himiniɴ oc svá a ſólna oc aðr eɴ létti gerþi myrct ſem um nótt Oláfr konongr hafðe fylct þar er hæð nokor var oc ſteyptuz þeir ofan a liþ bǫnda oc veitto svá hart athlpit at fylking bǫnda bognaðe fyrir svá at þar ſtoð þa brioſtit konongs fylkingar ſem aðr hǫfþo ſtaðit þeir er ǫfſtir váro i boanda liþe oc var þa bǫnda liþit mart búit at flyia Eɴ lendir menn oc lendra manna húscarlar ſtoðo faſt oc varð þa allſnǫrp oʀosta Sva ſegir Sigvatr Vítt var fold und fótum friðbaɴ var þar mǫnnom þa reð i bꜹð bráða bryniað folc at dynia þa er árliga ærir álms með biarta hialma micill varð a Stað Sticla ſtálguſtr ofan þuſto Lendir menn eɢiaðo liþ ſitt oc knuðuz til framgongo þess getr Sigvatr fǫri fylking þeira fram iðraz nu miðri ſnarir funduz þar þrǫnda þess vercs bǫndr merci þa ſóti lið boanda at ǫllom megin hioɢo þeir er fremſtir ſtóðo eɴ þeir er þar váro næſt lǫgðo ſpiotum eɴ allir þeir er ſiðaʀ gengo ſcuto ſpiótum eða ǫrvm eða cǫſtoðo grjoti eða handǫxom eða ſkepti flettum Gorðiz þa bratt bardagi maɴſcøðr oc fell mart af hváromtveɢiom J fyrſto hriþ fello þeir Arnljótr gellini Gꜹkaþorir oc Afrafaſti oc þeira ſveit ǫll oc hafðe hveʀ þeira maɴ fyrir ſic eða ija eða ſumir fleire því þyntiz ſcipanin fyrir framan merki konongs bað konongr þa þorð bera fram merkit eɴ konongr fylgði ſialfr merkino oc ſu ſveit manna er hann hafðe valit til at vera sér nær i oʀosto váro þeir menn i hans liðe einna vápndiarfaſtir oc bezt búnir þess getr Sigvatr Meſt frá ec merkiom næſtan miɴ drottin fram ſinom ſtǫng óþ fyrir gram gengo gnógr ſtyʀ var þar fyʀi Þa er Oláfr konongr gecc fram or ſcialdborgiɴi oc í ǫndorða fylking oc bǫndr ſa i andlit honom þa rædduz þeir oc felluz þeim hendr þess getr Sigvatr Geirs(+K) hyɢ ec grimlict váro guɴreifom oleifi loghreytꜹndom líta lóns i hvaſsar ſionir þorðut þrǫnſcir fyrðar þótti herſa drottiɴ ógorligr i ꜹgo ormfrán ſia hánom þa varð allhorð oʀosta gecc konongr hart fram ſiálfr i hǫɢ oʀosto Sva ſegir Sigvatr Rð i recka bloði rꜹnd með gumna hꜹndom drǫrug ſverþ þar er dẏran drott þióð konong ſótti ꜹc at jarnaleiki iɴþrndom let fiɴaz rǫkiɴ gramr i reikar rð brunan hior túnom Oláfr konongr barðiz þa alldiarfliga hann hio til þorgeirs af qviſtz ſtoðum lendz mannz þess er fyʀ er getit um þvert andlit oc i ſundr nefbiorg a hialminom oc klf hǫfoðit fyrir neþan go svá at nær tóc af Eɴ er hann fell mælti konongr hvart er þat ſatt er ec ſagða þér þorgeiʀ at þu mundir eigi ſigraz i ocrum viðrſciptom J þeire ſvipan ſct Þorðr niðr merkiſtꜹngiɴi svá hart at ſtǫngin ſtoð þa hafði Þorðr fengit bana ſár oc fell hann þar undir merkino þa fello þar oc Þorfiðr muþr oc Gitzoʀ gullbrá oc hǫfðo hann ſótt í(?+)j menn eɴ hann drap aɴan þeira eɴ ſærði aɴan aðr hann fell Sva ſegir Hofgarða refr Eiɴ háðe gny guɴar gall bál hárs ſcála rimmo aſcr við rǫſcva regndiarfr í(?+)j þegna dal(+K) ſteypir hió drꜹpnis dꜹɢ frey bana høɢv hann rð járn eɴ aɴan árſtrꜹma vaɴ ſáran þa varð þat er fyʀ var ſagt at himinn var[ð](+K) heiðr eɴ ſol hvarf at ſyn oc gerþi myrct þess getr Sigvatr Undr láta þat ytar eigi ſmátt er máttið ſcæniorðungum ſcorðo ſcylꜱ rꜹðull hlyia driúg varþ a því dǫgri dagr naðit lit fǫgrom oʀoſto frá ec ꜹſtan atburð konongs furða J þeɴa brum com Dagr Hringsſon með þat liþ er hann hafþi haft oc tóc hann þa at fylkia liði síno oc ſetti up merki Eɴ fyrir því at myrcr var micit þa varð ekki ſciótt um atgongona því at þeir viſſo eigi viſt hvat fyrir var Eɴ þo ſnero þeir at ſem fyrir váro rygir oc horðar váro þeꜱir atburðir margir jamſnemma eða ſumir lítlo fyʀ eða ſiþaʀ Kalfr(+K) oc Oláfr héto frændr Kálfs Arnaſonar þeir ſtoðo a aðra hlið honom menn miclir oc hrꜹſtir cálfr var ſonr Arnfinz Armoðz ſonar broðor ſonr Arna Armoðz ſonar A aðra hlið Kalfi Arnaſyni gecc fram Þorir Hundr Oláfr konongr hio til Þóris hundz um herþarnar ſverþit beit ekki eɴ ſva ſyndiz ſem dyſt ryki ór hreínbialbanom þessa getr Sigvatr Mildr faɴ gerſt hve galdrar gramr ſialfr megin rammir fiolkuɴigra fiɴa fullſtórum barg þóri þa er hyrſendir hundi húna gulli búno ſlætt réð ſítz at bíta ſverði lꜹſt um herðar Þorir hió til konongs oc ſciptuz þeir þa nockorum hǫɢum við oc beít ecki ſverð konongs þar er hreínbiálbiɴ(+K) var firir eɴ þo varþ þorir ſáʀ a hendi Eɴ qvað Sigvatr Þollr dylr ſaðrar ſnylli ſeims eɴ þat veit ec heiman hveʀ ſǽi(+K) hundz verc ſtøʀe hugſtórs er frẏr þóri er þvergarða þorði þróttr hiɴ er fram vm ſótti glyɢs i gegn at hǫɢva guɴraɴz kononɢ manni konongr mælti til Biarnar Stallara Ber þu hundiɴ er eigi bíta jarn Biǫrn ſneri ǫxiɴi i hendi sér oc lꜹſt með hamrinom com þat hǫɢ a ǫxl þori oc varþ allmicit hǫɢ oc rataðe Þorir við eɴ þvi jamſciótt ſneri konongr i moti þeim Kálfi frændom oc veitti banaſár Oláfi frænda Kálfs þa lagði Þorir Hundr ſpioti til Bjarnar ſtallara a honom miðiom veitti honom banaſár þa mælti Þorir svá bto vér biornona þorſteinn knaʀar ſmiðr hio til Oláfs konongs með ǫxi oc com þat hǫɢ a fotiɴ vinſtra við kneít(+K) fyrir ofan fiɴr Arna ſon drap þegar þorſtein eɴ við ſár þat hneigðiz konongr up við ſtein eiɴ oc caſtaði ſverðino oc bað sér Guð hiálpa þa lagði Þorir Hundr ſpióti til hans com lagit neþan undir bryniona oc rendi up i qviðiɴ þa hio kalfr til hans com þat hoɢ enom vinſtra megin utan a hálſiɴ menn greinaz at því hvar kálfr veitti konongi ſár þeꜱi iij ſár hafðe Oláfr konongr til líflátz Eɴ eptir fall hans þa fell ſu fleſt ǫll ſveitin er fram hafðe gengit með konongi Biarni gullbrárſcáld qvað þetta um Kalf Arna ſon Jorþ réttu vígi at varða vigreifr fyrir Oleifi bztu við bragning nẏztan bág þat qveþ ec mic frágo fyʀ gectu a Stað Sticla ſtór verc eɴ óð merki ſatt er at ſócn vm veittir ſniallr unz gramr var fallinn Sigvatr ſcáld qvað þetta um Biorn ſtallara Biorn fra ec ꜹc af rnum endr ſtallorum kendo hug hve halda dugði hann ſótti fram drottin fell i her með hollum hann verþungar mǫnnom leyfðr er at hilmis hǫfþi hróðr ꜹðigs ſa dꜹðe Dagr Hrings ſon hellt þa up oʀosto oc veitti ena fyrſto atgongo ſva harða at bǫndr rucco fyrir eɴ ſumir ſnero a flótta þa fell fioldi liþs af bǫndum Eɴ þeꜱir lendir menn Erlendr or gerþi Aſlacr af fiɴeyio var þa merki þat niðr hǫɢvit er þeir hofþo aðr meðfarit var þa oʀosta en akafaſta cǫlloðo menn þat Dagshriþ þa ſnero þeir i moti Dag Kalfr Arna ſon Hárekr or þiótto Þorir Hundr með þa fylking er þeim fylgðe var þa Dagr boriɴ afli oc ſneri hann þa a flótta oc alt liþ þat er eptir var oc verþr þar dalr nokoʀ up ſem flóttiɴ fór fell þar þa mart liþ dreifþiz þa folkit tveɢia vegna i brot váro margir menn ſárir mioc eɴ margir svá mioc mǫddir at til enſcis váro fǫrir Bǫndr ráco ſcamt flótta þvíat hofþingiar ſnero brátt aptr oc þar til er valriɴ var þvíat margir átto þar at leíta eptir vinom ſinum oc frændom Þorir hundr gecc þar til er var líc Oláfs konongs oc veitti þar umbunað lagði niðr líkit oc rétti oc breiddi clædi ifir oc er hann þerði bloþ af andlitino þa ſegir hann ſva ſiþan at andlit konongsens var ſva fagrt at roðe var i kiɴom ſem þa at hann ſvæfe en miclo biartara eɴ aðr var meþan hann lifði þa com bloð konongſens a hǫnd Þóri oc raɴ upp á greipina þar er hann hafðe aðr ſár fengit oc þurfti um þat ſár eigi umband þaðan i fra ſva grri þat ſciott váttaðe Þórir ſialfr þeɴa atburð þa er hælgi Oláfs konongs com up fyrir alþyðo varþ Þorir Hundr fyrſt til þeꜱ at halda up hælgi konongsens þeira rikis manna er þar hǫfð verit i mót[gongo] ſtoðo flocki hans Kalfr Arna ſon leitaðe at brǫðrum sínom er þar váro fallnir hann hitti þorberg oc fiɴ oc er þat ſꜹgn manna at fiɴr caſtaði at honom ſaxi oc vildi drepa hann oc mælti til hans hǫrðum orðum kallaði griþniðing oc drottinſvica Kalfr gaf ekki því gꜹm oc lét fiɴ bera i brot or valnom oc ſva Þorberg var þa leítað at um ſar þeira oc hofðo þeir engi ſár banvǽn hǫfþo þeir fallit fyrir vápnaburð oc møðe þa leitaði Kalfr at flytia brǫðr ſina ofan til ſcips oc fór með þeim ſialfr Eɴ þegar er hann ſneri i brot þa for i brot alt boanda liþ þat er þar átti heimile i nǫnd nema þeir menn er þar ſtorfoðo at frændom sínom oc vinom þeim er ſarir váro eða líkom þeira er fallnir váro váro ſarir menn fluttir heim a bǫinn ſva at hvert hus var fult af þeim enn tialdat uti ifir ſumom eɴ ſva undarliga mart fólc ſem ſamnaz hafðe i boanda heriɴ þa þótti mǫnnom þat eigi miðr fra likendom hvernug ſciótt ruddi ſamnaðiɴ þa er til þeꜱ tóc oc var þat mióc til at et meſta fiolmennit hafðe þar ſamnaz or heroðum oc váro mioc heimfúsir Bǫndr þeir er hemile átto i veradal gengo til fundar við hǫfþingia Harek oc Þori oc kǫrðo fyrir þeim sín vendræði Sogðo svá flótta menn þessir er hér hafa undan comiz muno fara up eptir veradal oc muno bua ohepiliga hemilum várum eɴ oꜱ er ekki frt heim meþan þeir ero hér i dalnom Nu gerit svá væl farit eptir þeim með liðe oc látið ekki barn i brot comaz þvíat ſlícan coſt mundo þeir oꜱ ætla ef þeir hefðe betr haft i várom fundi oc svá muno þeir eɴ gera ef vér hittumz ſiþaʀ ſva at þeir hafi meira coſt eɴ vér kaɴ vera at þeir dveliz i dalnom ef þeir vænta ſer enſcis ótta muno þeir þegar fara oſpacliga um bygðir várar rǫddu bǫndr um þetta morgum orðum oc eɢiaðo með acafa miclum at hofþingiar ſcyldo fara oc drepa þat fólc ſem undan hafðe comiz oc er hofþingiar rǫddo þetta sín i(+K) milli þa þótti þeim bǫndr mart ſatt ſagt hafa i sinni rǫðo Reðo þa þat at þeir Þorir Hundr ſneruz til ferðar með verdǫlum oc hafðe hann dc manna þat er hans liþ var fóro ſiþan tóc þa at nátta Letti Þorir eigi fyʀ ferðiɴi eɴ hann com um nottina a Súlo oc ſpurþe hann þar þꜹ tiðende at vm qveldit hafþi þar comit Dagr Hringsſon oc margar aðrar ſveitir af Oláfs mǫnnom haft þar náttverþar dvǫl eɴ farit ſiþan a fiall up þa ſegir Þorir at hann myndi ecki rekaz eptir þeim um fioll oc ſneri hann þa aptr ofan i dalin oc fengo þeir þa fátt drepit af mǫnnom ſiþan fóro bǫndr til hemila ſiɴa eɴ Þorir for eptir um dagiɴ oc hans liþ ut til ſcipa sinna eɴ konongs menn þeir er fǫrir váro forðoðo sér leynduz i ſcógum ſumir hꜹfðo hiálp af mǫnnom Þormóðr Kolrunar ſcáld var i oʀosto undir merkiom konongs oc er konongr var falliɴ oc atſócn var ſem oðuz þa fell konongs lið hvat við aɴat eɴ þeir váro fleſtir ſarir er up ſtoðo þormóðr varð ſáʀ mioc gerþi hann þa ſem aðrir at allir opoðo þar fra er meſtr þotti lífshaſci eɴ ſumir ruɴo þa hófz ſu oʀosta er Dagshriþ er colloð Sótti þa þangat til alt konongs liþit þat er vápnfǫrt var eɴ þormóðr com þa ekki i oʀosto þvíat hann var þa ovígr bæþi af ſárom oc af mǫði oc ſtoð hann þar hia felogum sínom þótt hann mætti ekki aɴat athafaz þa var hann loſtiɴ með ǫro i ſiðona vinſtri brt hann af sér ǫrvar ſcaptit oc gecc þa brot fra oʀosto oc heim til húsaɴa oc com at hlꜹðo nokkoʀi var þat micit hús þormóðr hafðe ſverþ bert i hendi oc er hann gecc iɴ þa geck maðr ut i móti honom Sa mælti furðo ill læti ero hér inni veinan oc gꜹlan ſcꜹm micil er carlmenn hrꜹſtir ſkulo eigi þola ſár sín þormóðr ſvarar hvert er nafn þitt hann nefndiz kimbi þormóðr ſvarar vartu i bardaga var ec ſegir hann með bǫndum er betr var Ertu nockot ſáʀ ſegir þormoðr Lítt ſegir Kimbi eða vartu i bardaga þormóðr ſegir var ec með þeim er betr hofðo Kimbi ſa at Þormóðr hafðe gullhring a hendi hann mælti þu munt vera konongsmaðr fá þu mér gullhringiɴ eɴ ec mun leyna þér bǫndr muno drepa þic ef þu verþr a veg þeira þormóðr ſegir haf þu hring ef þu fær látið hefi ec nu meíra Kimbi retti fram hꜹndina oc vildi taca hringiɴ Þormóðr ſveifldi til ſverðino oc hio af honom hꜹndina oc er ſva ſagt at Kimbi bar ſár ſitt engum mun betr eɴ hinir er hann hafðe fyʀ aleitað for Kimbi brot enn þormóðr ſettiz niðr i hloðoɴi oc ſat þar um hrið oc heyrði a rǫðor manna þat var mælt þar meſt at hveʀ ſegir þat er ſét þóttiz hafa i oʀosto oc rǫtt vm framgǫngor manna lofoðo ſumir meſt hreyſti Oláfs konongs eɴ ſumir nefndo aðra menn til ekki ſíþr þa qvað þormóðr Ǫrt var Olafs hiarta óð fram konongr bloðe rekin ero ſtál a Sticla ſtoðum qvaddi liþ bǫðvar élþolla fra ec alla jalfaðs nema gram ſialfan reyndr var fleſtr i faſtri fleindrífo sér hlífa Þormóðr gecc ſiþan i brot til ſcemmo nokoʀar gecc þar iɴ váro þar aðr margir menn iɴi fyrir ſárir mioc var þar at kona nockor oc batt um ſár manna Eldr var a gólfino oc vermdi hon vatn til at fǫgia ſáriɴ eɴ þormóðr ſettiz niðr við dyʀ utar þar gecc aɴaʀ maðr ut eɴ aɴaʀ iɴ þeir er ſtǫrfoðo(+K) at ſárom mǫnnom þa ſneri eiɴhveʀ at Þormóði oc ſa a hann oc mælti ſiþan hvi ertu ſva fǫlr ertu ſáʀ eða fyrir hvi biðr þu þér eigi lækningar þormóðr qvað þa víso Emca ec rioðr eɴ rꜹðom ræðr grꜹɴ ſcꜹgul manne hca ſetrs hin hvíta hyɢr fár um mic ſáran hitt veldr mér at meldrar morð veniandi fenio diúp oc danſcra vapna dals hriþar ſpor Sviða Siþan ſtoð þormóðr up oc gecc iɴ at eldinom oc ſtoð þar um hriþ þa mælti læcniriɴ til hans þu maðr gacc ut oc tac mér ſciþin er hér liɢia fyrir dvrom úti hann gecc ut bar iɴ ſciþa fangit oc caſtaðe niðr a golfit þa ſa læcniriɴ i andlit honom oc mælti furðo bleicr er þessi maðr hvi ertu ſlícr þa qvað Þormóðr Undraz eyglis landa eik hvi vér róm bleícir(+K) fár verþr fagr af ſárom faɴ ec ǫrvadrif ſvaɴi mic fló malmr hiɴ klǫqvi magni kǫrðr i gǫgnum hvaſt beít hiarta et næſta hættlict járn er ec vætti þa mælti læcniriɴ láttu mic ſia ſár þin oc mun ec veita umbǫnd ſiþan ſettiz hann niðr oc caſtaðe klæðom af sér eɴ er læcnir ſa ſár hans þa leitaðe hon vm þat ſár er hann hafði a ſiðoɴi keɴdi þess at þar ſtoð eárn í eɴ þat viſſi hon eigi til víſs hvert eárnit(+K) hafðe ſnuit hon hafðe þar gert i ſteinkatle ſtꜹppat lc oc ǫɴor grs oc vellt þat ſaman oc gaf at eta enom ſárom mǫnnom oc reyndi ſva hvert þeir hefði holſár því at keɴde af lꜹkinom út or ſáre þvi er a hol var hon bar þat at Þormóði bað hann eta hann ſvarar ber brot ecki hefi ec grꜹt ſótt Siþan toc hon ſpeɴitꜹng oc vildi draga ut jarnit eɴ var faſt oc gecc hvergi ſtoð oc litið út þvíat ſárit var ſollit þa mælti þormóðr Sker þu til jánſens ſva at væl megi ná með tǫngiɴi fá mér ſiþan oc lát mic kippa hon gerþi ſem hann mælti þa toc þormóðr gullhring af hendi sér oc fecc læcninom bað hana gera af ſlíct er hon villdi goðr er nꜹti at ſegir hann Oláfr konongr gaf mér hring þenna(+K) i morgin Siþan toc þormóðr tǫngina oc kipti a brot ǫriɴi eɴ þar váro a krócar oc lágo þar a tágar af hiartano ſumar rðar ſumar hvítar oc er hann ſá þat mælti hann feitt er mér eɴ um hiartarǫtr Siþan hné hann aptr oc var þa dꜹðr Lycr þar fra Þormóði at ſegia Oláfr konongr fell miðvicodag ííí(?+)j kál(+K) Auguſti manaðar þat var nær miðiom degi er þeir fuɴduz eɴ fyrir miðmunda hófz oʀostan eɴ konongr fell fyrir non eɴ myrcrit(+K) hellzt fra miðmunda til nóns Sigvatr ſcáld ſegir ſva fra lycþom oʀosto Hǫrð er ſítz hermenn firðo hlíf rfz fyrir gram lífe ꜹðn at engla ſtriðe omiúk konong ſiúkan ꜹr bra Olafs fiorvi ꜹld þar er heʀ clꜹf ſcioldo folcs odda geck fylkir fund eɴ Dagr helt úndan Oc eɴ qvað hann þetta Aþr vito eigi meiðar ógnar ſcers ne herſa þioð reð þengils dꜹða þaɴ ſtyrc buand manna er ſlíca gram ſó[c]nvm(+K) ſár eldz viðir fellde mǫrg lá dyr i drǫra drott ſem Olafr þótti Bǫndr rænto ecki valiɴ oc varþ þegar eptir oʀosto heldr svá at hræzlo ſló á marga þa er moti konongi hofðo verit eɴ þo heldo þeir illvilianom oc dǫmdo þat sín a millom at allir þeir menn er með konongi hofðo fallit ſcyldo hafa engan þaɴ umbúning eða grǫpt ſem góðum mǫnnom ſómdi oc cǫlloðo þa alla ráns menn oc utlaga Eɴ þeir menn er ríkir váro oc þar átto frændr i valnom gáfo ekki því gꜹm flutto þeir sína frændr til kirkna oc veítto umbunað Þorgils Hálmo ſon oc Grímr ſonr hans fóro til valſins um qveldit er myrc var orðit þeir tóco up líc Oláfs konongs oc báro brot þar til er var húſcytia nokor lítil oc ꜹð aɴan veg frá bǫnom hofðo liós með sér vatn tóko þa klæði af líkino(+K) oc þógo líkit oc ſveípto(+K) ſiþan með líndúcom oc lǫgðo þar niðr i húsino oc hulðo með viðom svá at engi mátti ſiá þott menn qvæmi i húsit gengo þeir ſiþan i brot oc heim til bǫiarens þar hafðe fylgt hernom hvaromtveɢia mart ſtafcarla oc þat fatkis fólc er sér bað matar eɴ þat qveld eptir bardagaɴ hafðe þat folc þar mart dvaliz oc er náttaðe leitaðe þat sér herbergis um ǫll hus bæði ſmá oc ſtór þar var eiɴ blindr maðr ſa er ſagt er frá hann var fatǫcr oc fór ſveiɴ hans með honom oc leiddi hann þeir gengo úti um bǫiɴ oc leitaðo sér herbergis þeir comu at því ſama eyðe huſe váro dyʀnar ſva lágar at nær varþ at kriupa iɴ Oc er hinn blindi maðr com i huſit þa þreifaðiz hann fyrir um gólfit leitaðe hvárt hann mynde mega niðrleɢiaz hǫtt hafðe hann a hǫfðe oc ſteyptiz hǫttriɴ fyrir andlit honom er hann lt niðr hann kendi fyrir hꜹndonum at tiorn var a gólfino þa tóc hann up henndiɴi vátri oc rétti up hǫttiɴ oc comu fingrnir up við ꜹgon eɴ þegar brá kláða a hvarmana ſva miclum at hann ſtrc með fingronum vátom gon ſialf Siþan hopaðe hann ut or huſino oc ſagðe at þar matti ecki liɢia iɴi þvíat þar var alt vátt oc er hann com ut or huſino þa ſa hann þegar fyrſt ſcil handa ſiɴa oc alt þat er nær honom var þat er hann mátti ſia fyrir náttmyrcri hann gecc þegar heim til bearens oc iɴ i ſtofo oc ſagði þar ǫllum mǫnnom at hann hafþi fengit ſyn sína oc hann var þa ſcygn maðr Eɴ þat visſo þar margir menn at hann hafði lengi blindr verit þvíat hann hafði þar aðr verit oc gengit um bygðir hann ſegir at þa ſa hann fyrſt er hann com ut or huſi nokoro lítlo oc vándo oc var þar vátt allt iɴi ſegir hann greip ec þar i hꜹndonom oc gnra(+K) ec vátom hꜹndom um ꜹgo(+K) mér hann ſegir oc hvar þat hús ſtóð Eɴ þeir menn er þar váro oc ſa þessi tidende undroðuz mioc um þeɴa atburð oc rǫddo sín i milli hvat þar mundi iɴi vera i því húſi eɴ þorgils bǫndi oc ſon hans Grimr þóttuz vita hvaþan af þeſsi atburðr mundi hafiz hafa þeir rædduz mioc at ovinir konongs mundo fara oc raɴſa[ca][] huſit Siþan leynduz þeir i brot oc fóro til hússins oc tóko lícit flutto i brot ut i hagann oc falo þar fóro ſiþan til bǫiar oc ſvafo af nott þá Þorir húndr com fimta dag ofan or veradal ut a Sticlaſtaði oc fylgðe honom liþ mart þar var oc mart firir bǫnda liþ var þa eɴ rofiɴ valriɴ flutto menn brot líc frænda sinna oc vina oc veítto hialp ſárom mǫnnom þeim er menn vildo grǫða eɴ fioldi manns hafði þa aɴdaz ſiþan er lokit var bardaga Þorir húndr gecc þar til er konongr hafði fallit oc leitaðe lícſens oc er hann faɴ þat eigi ſpurðiz hann fyrir ef nokoʀ maðr kyɴi ſegia honom hvar likit væri comit eɴ þat viſsi engi at ſegja þa ſpurði hann þorgils bønda ef hann viſſi nokkot til hvar líc konongs var þorgils ſegir svá Ecci var ec i bardaga veit ec þaðan fá tiðende fara nu margar ſǫgor þat er nu ſagt at Oláfr konongr hafi hittr verit i nótt uppi hiá ſtaf oc ſveít manna með honom eɴ ef hann hefir fallit þa muno ſveitungar yðrir hafa fólgit líc(+K) hans i holltum eða hreyſom Eɴ þott þórir þttiz vita et ſaɴa at konongr var falliɴ þa tóko þo margir undir oc gerþo þaɴ kuʀ at konongr mundi hafa brot comiz or oʀosto(+K) oc ſcamt mundi til at hann mundi fa her oc coma a hendr þeim for þa þorir til ſcipa sinna oc ſiþan ut eptir firði þa toc at dreifaz alt bǫnda liþit oc fluto brot ena ſáro menn alla þa er hrǫrande váro Þorgils Hálmoſon oc þeir Grimr feðgar hǫfþo i sinni varðveizlo líc Oláfs konongs oc váro um þat mioc hugſiucir hvernug þeir fengi til gætt at eigi næði ovinir konongs at misfara með likino þvíat þeir heyrðo þær rǫðor bǫnda at þat ráð mundi tilliɢia ef lík konongs fyɴiz at breɴa þat eða flytia ut a ſæ oc(+K) ſeycqva niðr þeir feðgar hǫfðo ſét um nóttina ſva ſem kertislog bryɴi þar ifir er líc(+K) Oláfs konongs var í(+K) valnom oc ſva ſiþan er þeir hǫfðo fólgit likit þa ſa þeir jafnan um nætr lios þaɴug til er konongriɴ hvildi þeir rædduz at ovinir konongs myndi leita líkſens þar er var ef þeir ſæi þessi merki var þeim þorgílſi títt at flytia likit i brot til þeꜱ ſtaðar nokors er þat væri vel comit þeir þorgils gerðo kiſto oc va[v]ndoðo ſem meſt oc lꜹgðo þar i líc konongs Eɴ ſiþan gerþo þeir aðra líckiſto oc báro þar i hálm oc griót ſva at þat ſcyldi vera mannshǫfgi lycþo þa kiſto vandliga oc er brotto var af Sticlarſtoðum allt liþ bǫnda þa bioɢo þeir þorgils ferð sína fecc hann roðrar ferio nokora váro þeir ſaman menn ví(?+)j eðr víí(?+)j oc allir frændr eða vinir þorgils þeir flutto líc konongs til ſcips leyniliga oc ſetto kiſtona undir þilior niþr kiſto þa hǫfðo þeir oc með sér er griótið var i ſetto hana i ſcip ſva at allir menn matto ſia fara ſiþan ut eptir firþi fengo gott leiði comu at qvelldi er myrqva toc ut til niðar óꜱ logðo at við konongs bryɢio Siþan ſendi þorgils menn up i bǫiɴ oc lét ſegia Sigurði biskopi at þeir foro þar með lík Oláfs konongs Eɴ er biskop ſpyʀ þessi tidende ſendi hann þegar menn sína ofan a bryɢior þeir tóko þar róðrar ſcúto oc lǫgðo at ſcipi þorgils báðo fá sér líc konongsens þeir þorgils tóko þa kiſto er upi ſtoð a þilionom oc baro i ſcútona ſiþan reyro þeir menn ut a fiorð oc ſeycþo þeir þar niðr kiſtoɴi þa var myrct af nótt þeir þorgils réro þa up eptir áɴe til þeꜱ er þrt bøiɴ oc lǫgðo þar at er Srhlið heitir þat var fyrir ofan biɴ þa báro þeir up líkit oc iɴ i eyði ſcemmo nokora er þar ſtoð up fra ꜹðrom huſum vǫcðu þeir þar um nóttina ifir líkino þorgils gecc ofan i bǫiɴ faɴ hann þa menn at mali er hellzt hǫfðo þar verit vinir konongs ſpurði hann þa ef þeir vildi taka við liki konongs þat Þorðe engi maðr at gera ſiþan flutto þeir þorgils likit up með áɴe oc grófo þar niðr a ſandmel þeim er þar verþr bioɢo þar um eptir svá at ekki ſcyldi þar nyvirki a ſiá hǫfðo þeir þesso locit ǫllo aðr dagaðe fóro þa til ſcips síns logðo þegar út or áɴe fóro ſiþan ferðar ſiɴar til þess er þeir comu heim a Sticlaſtaðe Sveiɴ ſonr Knutz konongs oc Alfífo dóttor Alfrins Jarls hann hafþi verit ſettr til rikis a Vindlandi i iómsborg eɴ þa hafþi comit til hans orðſending Knúts konongs fǫðor hans at hann ſcyldi fara til Danmarkar oc þat með at hann ſcyldi ſiþan fara til Noregs oc taca þar við ríki því til foʀáða er i Noregi var oc hafa þar mð(+K) konongs nafn ifir Noregi (+K) Siþan for Sveinn til Danmerkr(+K) oc hafþi þaðan liþ micit for með hanom Haraldr Jarl oc mart aɴarra rikis manna þess getr Þorarinn Loftunga i qvæþi þvi er hann orti um Svein Alfífo Son er callat er glelogns qviða þat er dvllꜹſt hve danir gerþo dyɢva fǫr með dꜹgllingi þar var jarl [fyrſt](+K) at upphafe oc hveʀ maðr er honom fylgði aɴaʀ drengr ꜹðrom betri Siþan for Sveiɴ i Noreg oc með honom Alfífa móðir hans oc var hann þar til konongs tekiɴ a hverio lꜹgðingi hann var þa comiɴ ꜹſtan i víkina er oʀosta var a Sticlaſtoðum oc Oláfr konongr fell Sveinn letti eigi ferðiɴi fyʀ eɴ hann com um hꜹſtið norðr i Þrandheim var hann þar til konongs tekiɴ ſem i ꜹðrom ſtǫðum Sveinn konongr hafþi ny lǫg i land um marga luti oc var þat eptir því ſett ſem lǫg váro i Danmǫrk(+K) en ſum miclo frekari Engi maðr ſcyldi af landi fara nema með konongs leyfi eɴ ef fri þa felli undir konong eignir þess eɴ hveʀ er maɴ vægi ſcyldi hafa vegit landi oc lꜹſom eyri Ef maðr varð i útlegð oc tmdiz honom arfr þa eignaðiz konongr arf þaɴ At jolum ſcyldi hveʀ boandi fa konongi mæli maltz af arne hveriom oc lær af oxa þrévætrum þat var callat vinartoddi oc ſpaɴ ſmiors oc húsfreyia hver ryckiar tó þat var lin órent svá micit at ſpent fengi um meſta fingri oc lengſta Bondr váro ſcyldir at gera hus þꜹ ǫll er konongr villdi hafa a buſtoðum sínom víí(+K) menn ſcyldo gera eiɴ liþ fran oc gera fyrir hvern er v vetra gamall væri oc þar eptir hꜹmlor Hverr maðr er a haf reri ſcyldi gialda konongi landvǫrðo hvaðan ſem hann reri eɴ þat ero v fiſcar Scip hvert er fri af landi a brot ſcyldi halda konongi rum um þvert ſcip Maðr hveʀ er til Jſlandz fǫri ſcyldi gialda landꜹra þarlenzcr oc utlenzcr þat fylgði oc þeꜱo at þa ſcyldo danſcir menn hafa ſva miciɴ metnað í(+K) Noregi at eins þeira vitni ſcyldi hrinda x norðmanna vitnom eɴ er þeꜱi lagaſetning var birt fyrir alþyðo þa tóko menn þegar at reiſa hugi ſina upp i mót oc gerþo kuʀ ſin a milli Mælto þeir ſva er eigi hǫfþo verit i mótferðum við Oláf konong Takit þér nu iɴþr(+K) vinátto oc ln af knytlingum þeꜱ er þér bǫrðuz við Oláf konong oc feldut hann fra landi yðr var heitið friðe oc réttarbót eɴ nu hafit þer anꜹð oc þrælkan oc þar með ſtór glǫpi oc niðings ſcap Eɴ þar var eigi gott til mótmælis Sa þa allir at oheppiliga var umraðit(+K) Báro menn þo eigi trꜹſt til at gera upreiſt i moti Sveini konongi bar þat meſt til at menn hǫfþo giſlat Knuti konongi ſono ſina eða aðra náfrændr oc þat með at þa var engi forſtióri til upreiſtar Brátt hǫfþo menn amæli mikit til Sveins konongs oc kendo menn meſt þo Alfifo alt þat er i móti ſcapi þotti eɴ þa naðiz Sannmæli af morgum mǫnnom til Oláfs konongs Vetr þaɴ hófz umrǫða ſu af mórgum mǫnnom þar i Þrandheimi at Oláfr konongr væri maðr ſaɴheilagr oc jartegnir margar yrði at helgi hans hófo þa margir aheit til Oláfs konongs um þa luti er mǫnnom þotti máli ſcipta fengo margir menn af þeim aheitum bót Sumir heilſo btr eɴ ſumir fararbeina eða aðra þa luti er nꜹðſyn þótti til bera Einaʀ þambaſcelfir var comiɴ heim veſtan af Englandi til búa ſiɴa oc hafþi veizlor þær ſem Knutr konongr hafþi fengit honom þa er þeir funduz i þrandheimi oc var þat nær Jarlsríki Einaʀ Þambarſcelfir hafþi ekki verit i motgongo við Oláf konong roſaði hann þvi ſialfr Einaʀ miɴtiz þess er Knútr hafþi heitið honom Jarldomi ifir Noregi oc ſva þat at konongr efndi ekki heit sín Einaʀ varð fyrſtr til þeꜱ rikis manna at halda up hælgi Oláfs konongs Fiɴr Arnaſon dvaldiz litla hrið a eɢio með Kalfi því at hann kuɴi ſtórilla því er Kalfr hafþi verit i bardaga i moti Oláfi konongi veitti finnr Kálfi jafnan harðar atǫlor af þeim ſǫcom Þorbergr Arnaſon var miclo betr orðſtilltr eɴ Finnr eɴ þo fyſtiz Þorbergr i brot at fara oc heim til bús ſins feck Kalfr þeim brǫðrom sínom langſcip gott með ollom reiða oc ꜹðrom bvnaðe oc gott foroneyti fóro þeir(+K) heim til bua ſinna(+K) Arni Arnaſon la lengi i ſárom oc varð heill oc ǫrkumbla lꜹꜱ for hann ſiþan um vetriɴ ſuðr til bús ſins toco þeir allir brðr sér grið af Sveini konongi oc ſettuz þeir heima allir brǫðr vm kyrt Eptir um ſumarit gerþiz micil røða um hælgi Oláfs konongs oc ſneri ǫllom orðróm um konongiɴ váro þeir þa margir er þat ſꜹɴoðo at konongr mvndi heilagr vera er fyʀ hǫfþo af ǫllom fiandſcap moti honom gengit oc látið hann i engi ſtað ná af sér ſaɴmæli toco menn þa at ſnuaz til amælis við þa menn er meſt hǫfðo eɢiat mótgongv við konongiɴ var af því micit keɴ Sigurði biskopi Gorðuz menn þar hans ovinir ſva miclir at hann ſa þaɴ hellz ſiɴ coſt at fara i brot oc veſtr til Englandz a fund Knúts konongs Siþan gerþo þrǫndir menn oc orðſendingar til Uplanda at Grimkell biskop ſcyldi coma norðr til Þrandheims Oláfr konongr hafþi ſent Grimkel biskop aptr til Noregs þa er konongr for ꜹſtr i Garðaríki hafþi Grimkell biskop ſiþan verit a uplꜹndom Eɴ er þessi orðſending com til biskops þa bióz hann þegar til þeirar farar Bar þat oc mioc til er hann for at biskop truði at þat mundi með ſaɴindom er ſagt var fra jartegna gerþ oc helgi Oláfs konongs Grimkell biskop for til fundar vit Einar ÞambarScelfi toc Einarr feginſamliga við biskopi Roddo þa ſiþan marga luti ſva þat er þar hafþi i landi ſtor tiþinde orþit urðo þeir a allar rǫðor ſáttir ſin a milli Siþan for biskop iɴ til cꜹpangs tóc þar ǫll alþyða væl við honom hann ſpurði vendiliga eptir um tácn þau er ſogð váro fra Oláfi konongi ſpurði honom væl til þeꜱ Siþan gerþi biskop orðſendingar iɴ a Sticlaſtaði til Þorgils oc Grims ſonar hans oc ſtefndi þeim ut til bear a fund ſiɴ þeir feðgar logðuz þa ferð eigi undir hǫfoð foro þeir ut til bǫiar a fund biskops þa ſegja þeir honom ǫll þav merki er þeir hǫfþo vísir(+K) orþit Sva þat oc hvar þeir hǫfþo comit liki konongs Siþan ſendi biskop eptir Einari ÞambarScelfi oc com Einarr til bǫiar hǫfþo þeir Einarr oc biskop þa rǫðo við konong oc Alfífo oc baðo at konongr ſcyldi lof til gefa at líc Oláfs konongs ſcyldi taca upp or jorðo konongr lagði þar lof a oc bað biskop þar með fara ſem hann vildi þa var þar mikit fiolmenne i bǫnom biskop oc Einaʀ oc menn með þeim foro til þar er líc konongsens var jarðat oc léto þar til grafa kiſtan var þa comin up mioc ſva or jorðo þat var margra manna tillag at biskop léti konong grafa niðr i jorð at clemens kirkjo Eɴ er liðit var fra andlati Oláfs konongs xí(?+)j manaðr(+K) oc v nætr þa var upp tekiɴ heilagr domr hans var þa eɴ kiſtan comin up mioc or jorðo oc var þa kiſtan Oláfs konongs ſpánóſa ſva ſem nyſcafin væri Grimkell biskop geck þa til þar er up var lokin kiſtan Oláfs konongs var þar dyrligr ilmr þa beraði biskop andlit konongs oc var engan veg brugðit aſiono hans ſva roði i kiɴonom ſem þa mundi ef hann væri nyſofnaðr A þvi fundo menn miciɴ mun þeir er ſét hǫfðo Oláf konong þa er hann fell at ſiþan hafþi vaxit hár oc negl þi næſt ſem þa mundi ef hann hefþi lífs verit hér i heime alla þa ſtund ſiþan er hann fell þa gecc til at ſia líkama Oláfs konongs Sveinn konongr oc allir hǫfþingiar þeir er þar váro þa mælti Alfífa furðo ſeint fúna menn i ſandinom ekki mundi ſva vera ef hann hefþi i moldo legit ſiþan toc biskop ſǫx oc ſcar af háre konongsens oc ſva at taca af kꜹmponom hann hafþi haft langa kampa ſva ſem þa var mǫnnom títt þa mælti biskop til konongs oc alfífo nu er hár konongs oc kampar ſva ſítt ſem þa er hann aɴdaþiz eɴ þvi líct vaxit ſem nu ſét þer her af ſcorit þa ſvarar Alfífa þa þicki mér hár þat heilagr domr ef þat breɴ eigi i eldi eɴ opt hǫfom vér ſét hár manna heilt oc oſakat þeira er i jorðo hafa legit lengr eɴ þessi maðr Siþan lét biskop taca eld i gloðar keri oc blezaði oc lagði a reykelſi Siþan lagði hann i eldiɴ hár Oláfs konongs oc þa er bruɴit var reykelſit allt þa toc biskop up hárit or elldinom oc var þa hárit obruɴit let biskop þat ſiá konong oc aðra hofþingia þa bað Alfífa leɢia hárit i ovígðan eld þa ſvarar Einarr Þambarſcelfir bað hana þegia oc valdi henne mǫrg hǫrð orð var þat þa biskops atqvæþi oc konongs ſamþycki oc domr allzheriar at Oláfr konongr væri ſaɴheilagr var þa likami konongs boriɴ iɴ i Klemens kirkjo oc veittr umbunaðr ifir háaltari var kiſtan ſveipt pelli oc tialdat alt guðvefiom urðo þa þegar margsconar jarteinir at hælgom domi Oláfs konongs Þar a melnom ſem Oláfr konongr hafþi i jorðu legit com upp fagr bruɴr oc fengo menn bot meina ſiɴa af þvi vatni var þar veíttr umbunaðr oc hefir þat vatn verit jafnan ſiþan vandliga varðveitt Kapella var fyrſt gǫr oc þar ſett altarit ſem verit hafþi leiþit konongsens eɴ nu ſtendr i þeim ſtað kriſtz kirkia let Eyſteiɴ erkibiskop þar ſetia há altarit i þeim ſama ſtað ſem leiþit hafþi verit konongsens þa er hann reiſti þetta et micla muſteri er nu ſtendr hafþi oc verit i þeim ſtað altarit i forno kriſtz kirkjo Sva er ſagt at Oláfs kirkja ſtandi nu(+K) þar ſem þa ſtóð ſu eiðiſcemma er líc Oláfs konongs var náttſætt i þat er nu callat Oláfs hliþ er heilagr domr konongs var boriɴ upp af ſcipi oc er þat nu i miðiom bnom biskop varðveitti hælgan dom Oláfs konongs ſcar hann hár hans oc negl því at hvártveɢia vox ſva ſem þa at hann væri lifandi maðr hér i heime Sva ſegir Sigvatr ſcáld Lẏg ec nema Olafr eigi ys ſem kycvir tífar goði ec hellzt i hroðri hár vǫxt konongs áro eɴ hellzt þeim er ſyn ſeldi ſvorðr þaɴ er vóx i gorðum hann feck lǽs af lioſum lꜹsn valldhamar hꜹſi þórarin Loftunga orti um Svein Alfífoſon qveði þat er glelogns qviða heitir oc ero þeꜱar visor þar i Nu hefir sér til ſeꜱ hagat þioð konongr i þrandheime þar vill æ æfi ſina bꜹga briotr bygðum raða Þar er Oláfr aðan bygði aðr hann hvarf til himinrikis oc þar varþ [ſem] ſem vito allir kyqva ſettr or konong manni Hafði sér harðla raþit Haralldz ſonr til himinrikis aðr ſeimbriotr at ſetti varð Þar ſva at [heill] hreiɴmeð heilo liɢr lofſæll gramr liki ſino oc þar kná ſem a kvicom manni hár oc negl honom vaxa Þar borð vegs biǫllor knego um ſæng hans ſialfar hringiaz oc hvern dag heyra þioðir kluckna hlióð um konong manni Eɴ þar up af altare criſti þæg kerti breɴa svá hefir Oláfr aðr hann aɴdaþiz ſyndalꜱ ſálo borgit Þar kømr heʀ er heilagr er konongr ſiálfr krypr at gangi eɴ beiðendr blindir ſøkia þioðar máls eɴ þaðan heilir Bið þu Oláf at hann unni þér hann er Guðs maðr grundar ſiɴar hann um getr af Guði ſialfom ár oc frið ollom mǫnnom Þar er þu rekr fyrir regin nagla bóka máls bǫnir þinar Þorarinn Loftunga var þa með Sveini konongi oc heyrði þessi ſtormerki heilagleics Oláfs konongs at af himneſcom crꜹptom mátto menn heyra ifir hans helgom domi hlióm ſva ſem kluccor hringðiz oc kerti tendraðiz ſiálf þar ifir altari af himneſcom eldi eɴ ſva ſem Þorar(+K) ſegir at til hins hælga Oláfs konongs com herr mannz halltir oc blindir eþa a aɴan veg ſiucir eɴ fóro þaðan heilir getr hann ekki aɴars eða greinir eɴ þat mundi vera utaligr fiolde manna er heilſo fengo þa þegar i upphafi af jartegnagerþ hins hælga Oláfs konongs Eɴ inar ſtǫrſto jartegnir Oláfs konongs þa ero þær meſt ritaðar oc greindar oc þær er ſiþaʀ hafa gorðz Sva ſegia menn þeir er glǫɢliga telia at Oláfr hinn hælgi væri konongr ifir Noregi xv vetr ſiþan er Sveinn Jarl for or landi eɴ aðr um vetriɴ toc hans konongs nafn af upplendingom Sigvatr ſcáld ſegir ſva Olafr reð et ǫfra andprútt hǫfoð(+K) landi fulla vetr aðr felli xv a þvi láni hveʀ hafi hers eɴ nørðra heims enda sér kendan ſcioldr hellzt eɴ ſcyldi ſcemr landreki hiɴ fremri Oláfr konongr hinn helgi var þa half fertogr at alldri er hann fell at ſǫgo Ara preſtz ens froða hann hafþi átt xx fólc oʀostor Sva ſegir Sigvatr ſcáld Sumir truðo a guð gumnar grein varð liþs a(+K) miðli fólc oʀostor fylkir fram ráðr tiogo háþi frægr bað hann a hǫgri hꜹnd criſtið liþ ſtanda feðr Magnús bið ec fagna flót ſcioʀum guð drottin Nu er ſagðr nokkoʀ lutr ſǫgo Oláfs konongs fra nokorum tiþindum þeim er gerþuz meþan hann reð Noregi oc ſva fra falli hans oc því er hælgi hans com upp Eɴ nu ſkal þat eigi niðri liɢia er honom er þo meſt vegſemd í(+K) at ſegia fra jartegnagerð hans þott þat ſe ſiþaʀ ritit i þessaʀi bók Sveiɴ konongr Knutzſon reð fyrir Noregi nokora vetr hann var bernſcr bæþi at aldri oc at ráðum Alfífa móðir hans hafþi þa meſt landráð oc váro landzmenn miclir ovinir hennar bæþi þa oc jafnan ſiþan Danſcir meɴ hǫfþo þa ifir gang miciɴ i Noregi eɴ landzmenn kuɴo þvi illa Þa er ſlicar rǫðor voro uppi hafþar þa kendo landz menn aðrir þat þrǫndom at þeir hefþi meſto umvaldit er Oláfr konongr hiɴ hælgi var feldr fra landi eɴ Noregs menn hǫfþo(+K) lagz undir þetta illa riki er anð oc ofrelſi gecc þar ifir allt fólc bæði ríka menn oc oríka(+K) oc alþyðo kǫlloðo þeir þrǫndi ſcylda til at veita uppreiſt til þeꜱ at hrinda af oꜱ þeꜱo [illa] ríki var þat oc virðing landzmanna at þrǫndir hefþi meſtan ſtyrc þa i Noregi af hofþingiom sínom oc fiolmenni því er þar var Eɴ er þrǫndir viꜱo at landzmenn veitto þeim amæli þa kꜹɴoðuz þeir við at þat var ſaɴ mæli oc þa hafþi hen[d]t glpſca micil er þeir hofþo Oláf konong tekit af lífi oc láðe oc þat með at þeim var ſin ohamingia miclo illo golldin hofþo þeir hofþingiar ſtefnor oc raðagerþ ſin a milli var þar Einarr þambarſcelfir uphafsmaðr at þeim raðum Sva var oc um Kalf Arna ſon at þa faɴ hann i hveria ſnǫro haɴ hafþi gengit af aeɢian Knutz konongs þꜹ héit(+K) er hann hafþi Kalfi heitið eða veitt þa rufuz þꜹ ǫll því at Knútr konongr hafþi kalfi heítit jarldomi oc ifir ſócn um Noreg allan eɴ Kalfr hafþi verit hofoðs maðr at halda oʀosto við Oláf konong oc fella hann fra landi hafþi Kálfr engar nafnbtr meire eɴ aðr þóttiz hann vera blectr mioc oc fóro þa orðſendingar milli þeira brøðra Kálfs oc fiɴz þorbergs oc arna oc ſamþiz þa frændſemi þeira Þa er Sveiɴ hafþi verit konongr iij vetr i Noregi ſpurðuz þꜹ tiþinde til Noregs at fyrir veſtan haf efldiz flokkr oc var ſa hǫfþingi fyrir er nefndr er Tryɢvi hann callaðiz ſon Oláfs Tryɢva ſonar oc Gyðo enſco eɴ er Sveinn konongr ſpurði þat at utlendr herr mundi coma i land þa bꜹð hann liþi ut norþan or landi oc fóro fleſtir lendir menn með honom or Þrandheimi Einaʀ Þambar ſcelfir(+K) ſettiz heima oc vildi(+K) eigi fara með Sveini konongi Eɴ er orðſending Sveins konongs com til Kálfs iɴ a Eɢio ſu at hann ſcylde róa leiðangr með kononge þa toc Kálfr tvitog ſeſſo er hann atti gecc hann þar a með huſcarla ſina oc bióz ſem akafligaz helt ſiþan ut eptir firði oc beið ekki Sveins konongs helt Kálfr ſiþan ſuðr a Mri lettir(+K) þeire ferð eigi fyʀ eɴ hann com ſuðr i Gizca til Þorbergs bróðor ſíns ſiþan lǫgðo þeir ſtefno með sér allir brǿðr Arna ſynir oc hǫfþo raðagerþ milli ſin Eptir þat for Kálfr norðr aptr enn er hann com i frekeyiar ſund þa la Þar fyrir i ſundino Sveinn konongr með her ſiɴ eɴ er Kálfr reri ſuɴan i ſundit þa colloðuz þeir á baðo konongs menn Kálf at leɢia oc fylgia konongi oc veria land hans Kálfr ſvarar fullgert hefi ec þat ef eigi er ofgert at beriaz við vára landzmenn til rikis knytlingum þeir k[alfr](+K) rero þa norðr leið ſína for hann þa til þeꜱ er hann com heim a Eɢio Engi þeira Arna ſona reri þeɴa leiðangr með konongi Sveinn konongr helt liþi ſino(+K) ſuðr i land eɴ er hann ſpurði ekki til at herriɴ væri veſtan comiɴ þa helt hann ſuðr a Roga land oc alt a Agðir því at menn Gáto þeꜱ til at Tryggvi mundi vilia leita fyrſt i víkina ꜹſtr þvíat þar hafþi verit forellri hans oc haft trꜹſt meſt atti hann þar mikiɴ frændaſtyrc Tryɢvi konongr er hann helt veſtan com liþi ſino utan at Horðalandi þa ſpurði hann at Sveinn konongr hafþi ſuðr ſiglt helt þa Tryggvi konongr ſuðr a Rogaland eɴ er Sveinn konongr fecc nióſn um fǫr Tryggva þa er hann var veſtan comiɴ þa ſneri hann aptr norðr með her ſiɴ oc varð fundr þeira Tryggva fyrir iɴan bocn i Socnar ſundi nær þvi er fallit hafþi Erlingr Scialgsſon þar varð micil oʀosta oc hǫrð Sva ſegia menn at Tryggvi ſct báþom hꜹndom ſeɴ gaflǫcom hann mælti Sva kendi miɴ faðir mer at meſsa þat hǫfþo mælt ovinir hans at hann mundi vera ſonr preſtz eins eɴ hann roſaþi þvi at líctiz þa meiʀ Oláfi konongi Tryggvaſyni var Tryggvi oc hiɴ gerviligſti maðr J þeiʀi oʀosto fell Tryggvi konongr oc mart liþ hans eɴ ſumt com a flotta eɴ ſumt gecc til grið Sva ſegir i Tryggva flocki Tíreɢiaðr for Tryɢvi tócz morð af því norðan eɴ Sveiɴ konongr sinni(+K) ſuɴan ferð at guɴi nær var ec þſnom þeira þat bar ſciott at móti heʀ tyndi þar harða hiorgꜹll var þa fiorvi Þeꜱaʀar oʀosto getr i þeim flocki er ortr var um Svein konong Vara ſuɴodag ſvaɴi ſeɢr hne margr und eɢiar morgin þaɴ ſem manni mær lc eþa ǫl bæri þa er Sveiɴ konongr ſína ſaman tengia bað drengi hrátt gafz hold at ſlíta hrafni ſceiðar ſtafna Sveinn konongr reð þa eɴ landi eptir oʀosto þessa var þa goðr friðr Sat Sveinn konongr þaɴ vetr eptir ſuðr i landi Einaʀ Þambarſcelfir oc Kalfr Arnaſon atto þaɴ vetr ſtefnor ſin a milli oc raðagerþ oc hittuz i cꜹpangi þa com þar til Kálfs Arnaſonar ſendi maðr Knutz konongs oc bár hanom(+K) orðſending Knúts konongs til þeꜱ at Kálfr ſcyldi ſenda honom þreɴar tylptir ǫxa oc láta vanda míoc Kálfr ſvarar engar mun ec ǫxar ſenda Knúti konongi Seg honom at ec ſkal fa ǫxar Sveini ſni hans ſva at honom ſkal eigi þickia ſcorta Vm várit ſnimma byria þeir ferð ſina Einaʀ Þambarſcelfir oc Kalfr Arnaſon oc hǫfðo micla ſveit manna oc et bezta maɴval er til var i þrǫndalǫgum þeir fóro um varit ꜹſtr um kiol til Jamtalandz þa til Helſingialandz oc comu fram i Sviþioð reðo þar til ſcipa fóro um ſumarit ꜹſtr i Garðaríki comu um hauſtit til Aldeigio borgar gerþo þeir þa ſendimenn up til Hólmgarðz a fund Jarizleifs konongs með þeim orðſendingom at þeir buðo Magnuſi ſyni Oláfs konongs ens helga at taca vit honom oc fylgia honom til Noregs oc veita honom ſtyrc til þeꜱ at hann fai fǫðorleifð ſina oc halda hann til konongs ifir landi Eɴ er þeꜱi orðſending com til Jarisleifs konongs þa tóc hann ráðagerð(+K) við drotningina oc aðra hǫfþingia ſina com þat aſamt með þeim at norðmǫnnom váro orð gr oc ſtefnt þeim þaɴog a fund Jarizleifs konongs oc þeira Magnús váro þeim grið ſeld til þeiʀar ferðar Eɴ er þeir comu til Hólmgarðz þa ſtaðfeſtiz þat með þeim at norðmenn þeir er þar váro comnir gengo til handa Magnuſi oc gǫrðuz hans menn oc bundo þat ſvardǫgum við Kalf oc alla þa menn er a Sticlaſtǫðum hofþo verit i mót Oláfi konongi veitti Magnús trygðir oc fulla ſætt oc feſti ſvardǫgum at hann ſcyldi vera þeim ǫllom tryɢr oc trúr þótt hann fengi i Noregi ríki oc konongdom Scyldi hann geraz fóſtr ſonr Kálfs Arna ſonar eɴ Kálfr vera ſcyldr at gera þꜹ verc ǫll er Magnúsi þǫtti þa vera ſitt riki meira eða frialſara eɴ aðr 